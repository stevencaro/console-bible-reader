<?xml version="1.0" encoding="utf-8"?>
<romanliturgy lingua="la" elibro="ez">
  <titulum>Prophetia Ezechielis</titulum>
  <subtitulum>Capitulum 1</subtitulum>
  <cap num="1">
    <vers num="1"> Et factum est in tricesimo anno,
in quarto mense, in quinta mensis, cum essem in medio captivorum
iuxta fluvium Chobar, aperti sunt cæli, et vidi visiones Dei.
</vers>
    <vers num="2"> In quinta mensis, ipse est annus
quintus transmigrationis regis Ioachin,
</vers>
    <vers num="3"> factum est verbum Domini ad
Ezechielem filium Buzi, sacerdotem, in terra Chaldæorum secus
flumen Chobar, et facta est super eum ibi manus Domini.
</vers>
    <vers num="4"> Et vidi: et ecce ventus turbinis
veniebat ab aquilone et nubes magna et ignis conglobatus, et
splendor in circuitu eius, et de medio eius quasi species electri,
id est de medio ignis;
</vers>
    <vers num="5"> et ex medio eius similitudo quattuor
animalium, et hic aspectus eorum: similitudo hominis erat eis.
</vers>
    <vers num="6"> Quattuor facies uni et quattuor
pennæ uni;
</vers>
    <vers num="7"> pedes eorum pedes recti, et planta
pedis eorum quasi planta pedis vituli, et scintillabant quasi
aspectus æris candentis.
</vers>
    <vers num="8"> Et manus hominis erant sub pennis
eorum in quattuor partibus. Facies autem et pennæ illorum
quattuor:
</vers>
    <vers num="9"> iunctæ erant pennæ eorum altera ad
alteram; non revertebantur, cum incederent, sed unumquodque ante
faciem suam gradiebatur.
</vers>
    <vers num="10"> Similitudo autem vultus eorum:
facies hominis et facies leonis a dextris ipsorum quattuor, facies
autem bovis a sinistris ipsorum quattuor et facies aquilæ ipsorum
quattuor.
</vers>
    <vers num="11"> Et pennæ eorum extentæ desuper;
duæ pennæ singulorum iungebantur, et duæ tegebant corpora
eorum.
</vers>
    <vers num="12"> Et unumquodque coram facie sua
ambulabat: ubi erat impetus spiritus, illuc gradiebantur nec
revertebantur, cum ambularent.
</vers>
    <vers num="13"> Et in medio animalium, aspectus
quasi carbonum ignis ardentium, quasi aspectus lampadarum
discurrentium in medio animalium; et splendor erat ignis, et de
igne fulgur egrediens.
</vers>
    <vers num="14"> Et animalia ibant et revertebantur
in similitudinem fulguris coruscantis.
</vers>
    <vers num="15"> Cumque aspicerem animalia, apparuit
rota una super terram iuxta singula animalia.
</vers>
    <vers num="16"> Et aspectus rotarum et opus earum
quasi species chrysolithi, et una similitudo ipsarum quattuor; et
aspectus earum et opera, quasi sit rota in medio rotæ.
</vers>
    <vers num="17"> Per quattuor partes earum euntes
ibant et non revertebantur, cum ambularent.
</vers>
    <vers num="18"> Canthis autem earum erat altitudo et
horribilis aspectus; et canthi earum erant oculis pleni in circuitu
ipsarum quattuor.
</vers>
    <vers num="19"> Cumque ambularent animalia,
ambulabant pariter et rotæ iuxta ea; et cum elevarentur animalia
de terra, elevabantur simul et rotæ.
</vers>
    <vers num="20"> Quocumque impellebat spiritus ut
irent, ibant, et rotæ pariter levabantur sequentes eum; spiritus
enim animalium erat in rotis.
</vers>
    <vers num="21"> Cum euntibus ibant et cum stantibus
stabant; et cum elevatis a terra pariter elevabantur, et rotæ
sequentes ea, quia spiritus animalium erat in rotis.
</vers>
    <vers num="22"> Et similitudo super capita animalium
firmamenti quasi aspectus crystalli horribilis et extenti super
capita eorum desuper.
</vers>
    <vers num="23"> Sub firmamento autem pennæ eorum
rectæ altera ad alteram; unumquodque duabus alis velabat corpus
suum.
</vers>
    <vers num="24"> Et audiebam sonum alarum quasi sonum
aquarum multarum, quasi sonum Omnipotentis: cum ambularent, erat
strepitus vehemens ut sonus castrorum; cumque starent,
demittebantur pennæ eorum.
</vers>
    <vers num="25"> Nam cum fieret vox supra
firmamentum, quod erat super caput eorum, stabant et submittebant
alas suas.
</vers>
    <vers num="26"> Et super firmamentum, quod erat
imminens capiti eorum, quasi aspectus lapidis sapphiri similitudo
throni; et super similitudinem throni similitudo quasi aspectus
hominis desuper.
</vers>
    <vers num="27"> Et vidi quasi speciem electri, velut
aspectum ignis per circuitum ab aspectu lumborum eius et desuper;
et ab aspectu lumborum eius usque deorsum vidi quasi speciem ignis
splendentis in circuitu.
</vers>
    <vers num="28"> Velut aspectus arcus, cum fuerit in
nube in die pluviæ: sic erat aspectus splendoris per gyrum. Hæc
visio similitudinis gloriæ Domini. Et vidi et cecidi in faciem
meam et audivi vocem loquentis.</vers>
  </cap>
  <subtitulum>Capitulum 2</subtitulum>
  <cap num="2">
    <vers num="1"> Et dixit ad me: « Fili
hominis, sta super pedes tuos, et loquar tecum ».
</vers>
    <vers num="2"> Et ingressus est in me spiritus,
postquam locutus est mihi et statuit me supra pedes meos, et audivi
loquentem ad me
</vers>
    <vers num="3"> et dicentem: « Fili
hominis, mitto ego te ad filios Israel, ad gentes apostatrices,
quæ recesserunt a me; ipsi et patres eorum prævaricati sunt in me
usque ad diem hanc.
</vers>
    <vers num="4"> Et filii dura facie et obstinato
corde sunt, ad quos ego mitto te; et dices ad eos: Hæc dicit
Dominus Deus.
</vers>
    <vers num="5"> Ipsi sive audiant, sive contemnant
— quoniam domus exasperans est — sciant tamen quia
propheta fuerit in medio eorum.
</vers>
    <vers num="6"> Tu ergo, fili hominis, ne timeas eos
neque sermones eorum metuas, etsi cardui et spinæ te circumdant,
et cum scorpionibus habitas. Verba eorum ne timeas et vultus eorum
ne formides, quia domus exasperans est.
</vers>
    <vers num="7"> Loqueris ergo verba mea ad eos, sive
audiant, sive contemnant, quoniam exasperantes sunt.
</vers>
    <vers num="8"> Tu autem, fili hominis, audi,
quæcumque loquor ad te, et noli esse exasperans, sicut domus
exasperatrix est; aperi os tuum et comede, quæcumque ego do
tibi ».
</vers>
    <vers num="9"> Et vidi: et ecce manus missa ad me,
in qua erat involutus liber; et expandit illum coram me, qui erat
scriptus intus et foris, et scriptæ erant in eo lamentationes et
gemitus et væ.</vers>
  </cap>
  <subtitulum>Capitulum 3</subtitulum>
  <cap num="3">
    <vers num="1"> Et dixit ad me: « Fili
hominis, quodcumque inveneris, comede; comede volumen istud et
vadens loquere ad filios Israel ».
</vers>
    <vers num="2"> Et aperui os meum, et cibavit me
volumine illo
</vers>
    <vers num="3"> et dixit ad me: « Fili
hominis, venter tuus comedet, et viscera tua complebuntur volumine
isto, quod ego do tibi ». Et comedi illud, et factum est
in ore meo sicut mel dulce.
</vers>
    <vers num="4"> Et dixit ad me: « Fili
hominis, vade ad domum Israel et loqueris verba mea ad eos.
</vers>
    <vers num="5"> Non enim ad populum profundi sermonis
et ignotæ linguæ tu mitteris, ad domum Israel;
</vers>
    <vers num="6"> neque ad populos multos profundi
sermonis et ignotæ linguæ, quorum non possis audire sermones; et
si ad illos mittereris, ipsi audirent te.
</vers>
    <vers num="7"> Domus autem Israel nolunt audire te,
quia nolunt audire me; omnis quippe domus Israel dura fronte est et
obstinato corde.
</vers>
    <vers num="8"> Ecce dedi faciem tuam valentiorem
faciebus eorum et frontem tuam duriorem frontibus eorum;
</vers>
    <vers num="9"> ut adamantem et duriorem silice dedi
faciem tuam: ne timeas eos neque metuas a facie eorum, quia domus
exasperans est ».
</vers>
    <vers num="10"> Et dixit ad me: « Fili
hominis, omnes sermones meos, quos loquor ad te, assume in corde
tuo et auribus tuis audi.
</vers>
    <vers num="11"> Et vade, ingredere ad
transmigrationem, ad filios populi tui, et loqueris ad eos et dices
eis: Hæc dicit Dominus Deus; sive audiant, sive
contemnant ».
</vers>
    <vers num="12"> Et assumpsit me spiritus, et audivi
post me vocem commotionis magnæ, cum elevaretur gloria Domini de
loco suo;
</vers>
    <vers num="13"> et vocem alarum animalium
percutientium alteram ad alteram et vocem rotarum sequentium
animalia et vocem commotionis magnæ.
</vers>
    <vers num="14"> Spiritus quoque levavit me et
assumpsit me; et abii amarus in indignatione spiritus mei: manus
enim Domini erat super me gravis.
</vers>
    <vers num="15"> Et veni ad transmigrationem, ad
Telabib, ad eos, qui habitabant iuxta flumen Chobar; et sedi, ubi
illi sedebant, et mansi ibi septem diebus obstupefactus in medio
eorum.
</vers>
    <vers num="16"> Cum autem pertransissent septem
dies, factum est verbum Domini ad me dicens:
</vers>
    <vers num="17"> « Fili hominis,
speculatorem dedi te domui Israel; et audies de ore meo verbum et
commonebis eos ex me.
</vers>
    <vers num="18"> Si, dicente me ad impium: Morte
morieris, non commonueris eum neque locutus fueris ei, ut avertatur
a via sua impia et vivat, ipse impius in iniquitate sua morietur,
sanguinem autem eius de manu tua requiram.
</vers>
    <vers num="19"> Si autem tu commonueris impium, et
ille non fuerit conversus ab impietate sua et a via sua impia, ipse
quidem in iniquitate sua morietur, tu autem animam tuam
liberasti.
</vers>
    <vers num="20"> Sed et si conversus iustus a
iustitia sua, fecerit iniquitatem, ponam offendiculum coram eo;
ipse morietur, quia non commonuisti eum: in peccato suo morietur,
et non erunt in memoria iustitiæ eius, quas fecit; sanguinem vero
eius de manu tua requiram.
</vers>
    <vers num="21"> Si autem tu commonueris iustum, ut
non peccet iustus, et ille non peccaverit, vivens vivet, quia
commonuisti eum et tu animam tuam liberasti ».
</vers>
    <vers num="22"> Et facta est super me manus Domini,
et dixit ad me: « Surgens egredere in campum, et ibi
loquar tecum ».
</vers>
    <vers num="23"> Et surgens egressus sum in campum,
et ecce ibi gloria Domini stabat quasi gloria, quam vidi iuxta
fluvium Chobar, et cecidi in faciem meam.
</vers>
    <vers num="24"> Et ingressus est in me spiritus et
statuit me super pedes meos et locutus est mihi et dixit ad me:
« Ingredere et includere in medio domus tuæ.
</vers>
    <vers num="25"> Et tu, fili hominis, ecce data sunt
super te vincula, et ligabunt te in eis, et non egredieris in medio
eorum;
</vers>
    <vers num="26"> et linguam tuam adhærere faciam
palato tuo, et eris mutus nec quasi vir obiurgans, quia domus
exasperans est.
</vers>
    <vers num="27"> Cum autem locutus fuero tibi,
aperiam os tuum, et dices ad eos: Hæc dicit Dominus Deus. Qui
audit, audiat; et, qui contemnit, contemnat, quia domus exasperans
est ».</vers>
  </cap>
  <subtitulum>Capitulum 4</subtitulum>
  <cap num="4">
    <vers num="1"> « Et tu, fili hominis,
sume tibi laterem et pones eum coram te et describes in eo
civitatem Ierusalem.
</vers>
    <vers num="2"> Et ordinabis adversus eam obsidionem
et ædificabis munitiones et comportabis aggerem et dabis contra
eam castra et pones arietes in gyro.
</vers>
    <vers num="3"> Et tu sume tibi sartaginem ferream et
pones eam in murum ferreum inter te et inter civitatem; et
obfirmabis faciem tuam ad eam, et erit in obsidionem, et
circumdabis eam: signum est domui Israel.
</vers>
    <vers num="4"> Et tu recumbes super latus tuum
sinistrum et pones iniquitates domus Israel super eo; numero
dierum, quibus recumbes super illud, assumes iniquitatem eorum.
</vers>
    <vers num="5"> Ego autem dedi tibi annos iniquitatis
eorum numero dierum trecentos et nonaginta dies, et portabis
iniquitatem domus Israel.
</vers>
    <vers num="6"> Et cum compleveris hæc, recumbes
super latus tuum dextrum secundo et assumes iniquitatem domus Iudæ
quadraginta diebus; diem pro anno, diem, inquam, pro anno dedi
tibi.
</vers>
    <vers num="7"> Et ad obsidionem Ierusalem convertes
faciem tuam, et brachium tuum erit exsertum, et prophetabis
adversus eam.
</vers>
    <vers num="8"> Ecce circumdedi te vinculis, et non
te convertes a latere tuo in latus aliud, donec compleas dies
obsidionis tuæ.
</vers>
    <vers num="9"> Et tu sume tibi frumentum et hordeum
et fabam et lentem et milium et far et mittes ea in vas unum et
facies tibi panes numero dierum, quibus recumbes super latus tuum:
trecentis et nonaginta diebus comedes illud.
</vers>
    <vers num="10"> Cibus autem tuus, quo vesceris, erit
in pondere viginti stateres in die; a tempore usque ad tempus
comedes illud.
</vers>
    <vers num="11"> Et aquam in mensura bibes, sextam
partem hin; a tempore usque ad tempus bibes illud.
</vers>
    <vers num="12"> Et quasi subcinericium hordeaceum
comedes illud; et stercore, quod egreditur de homine, coques illud
in oculis eorum”.
</vers>
    <vers num="13"> Et dixit Dominus: « Sic
comedent filii Israel panem suum pollutum inter gentes, ad quas
eiciam eos ».
</vers>
    <vers num="14"> Et dixi: « Heu, Domine
Deus, ecce anima mea non est polluta, et morticinum et laceratum a
bestiis non comedi ab infantia mea usque nunc, et non est ingressa
in os meum caro immunda ».
</vers>
    <vers num="15"> Et dixit ad me: « Ecce
dedi tibi fimum boum pro stercoribus humanis, et facies panem tuum
in eo ».
</vers>
    <vers num="16"> Et dixit ad me: « Fili
hominis, ecce ego conteram baculum panis in Ierusalem, et comedent
panem in pondere et in sollicitudine et aquam in mensura et in
desolatione bibent,
</vers>
    <vers num="17"> ut, deficientibus pane et aqua,
desoletur unusquisque cum fratre suo, et contabescant in
iniquitatibus suis.</vers>
  </cap>
  <subtitulum>Capitulum 5</subtitulum>
  <cap num="5">
    <vers num="1"> Et tu, fili hominis, sume tibi
gladium acutum radentem pilos et assumes eum et duces per caput
tuum et per barbam tuam et assumes tibi stateram ponderis et
divides eos.
</vers>
    <vers num="2"> Tertiam partem igne combures in medio
civitatis, post completionem dierum obsidionis; et assumens tertiam
partem, concides gladio in circuitu eius; tertiam vero aliam
disperges in ventum, et gladium nudabo post eos.
</vers>
    <vers num="3"> Et sumes inde parvum numerum et
ligabis eos in summitate pallii tui;
</vers>
    <vers num="4"> et ex eis rursum tolles et proicies
eos in medio ignis et combures eos igne; ex eo egredietur ignis. Et
dices ad omnem domum Israel:
</vers>
    <vers num="5"> Hæc dicit Dominus Deus: Ista est
Ierusalem! In medio gentium posui eam et in circuitu eius
terras.
</vers>
    <vers num="6"> Et contempsit iudicia mea, ut plus
esset impia quam gentes, et præcepta mea ultra quam terræ, quæ
in circuitu eius sunt: iudicia enim mea proiecerunt et in
præceptis meis non ambulaverunt.
</vers>
    <vers num="7"> Idcirco hæc dicit Dominus Deus: Quia
tumultuati estis magis quam gentes, quæ in circuitu vestro sunt,
et in præceptis meis non ambulastis et iudicia mea non fecistis et
iuxta iudicia gentium, quæ in circuitu vestro sunt, non estis
operati,
</vers>
    <vers num="8"> ideo hæc dicit Dominus Deus: Ecce
ego ad te et ipse ego faciam in medio tui iudicia in oculis
gentium
</vers>
    <vers num="9"> et faciam in te, quæ non feci et
quibus similia ultra non faciam, propter omnes abominationes
tuas.
</vers>
    <vers num="10"> Ideo patres comedent filios in medio
tui, et filii comedent patres suos, et faciam in te iudicia et
ventilabo universas reliquias tuas in omnem ventum.
</vers>
    <vers num="11"> Idcirco vivo ego, dicit Dominus
Deus, vere pro eo quod sanctum meum violasti in omnibus
offensionibus tuis et in omnibus abominationibus tuis, ego quoque
radam, et non parcet oculus meus, et non miserebor.
</vers>
    <vers num="12"> Tertia tui pars peste morietur et
fame consumetur in medio tui, et tertia tui pars in gladio cadet in
circuitu tuo, tertiam vero partem tuam in omnem ventum dispergam et
gladium evaginabo post eos.
</vers>
    <vers num="13"> Et complebo furorem meum et
requiescere faciam indignationem meam in eis et consolabor; et
scient quia ego Dominus locutus sum in zelo meo, cum implevero
indignationem meam in eis.
</vers>
    <vers num="14"> Et dabo te in desertum et in
opprobrium in gentibus, quæ in circuitu tuo sunt, in conspectu
omnis prætereuntis;
</vers>
    <vers num="15"> et eris opprobrium et blasphemia,
exemplum et stupor in gentibus, quæ in circuitu tuo sunt, cum
fecero in te iudicia in furore et in indignatione et in
castigationibus iræ.
</vers>
    <vers num="16"> Ego Dominus locutus sum. Quando
misero sagittas famis pessimas in vos, quæ erunt mortiferæ, et
quas mittam, ut destruam vos, et famem congregabo super vos et
conteram vobis baculum panis;
</vers>
    <vers num="17"> et immittam in vos famem et bestias
pessimas, et absque liberis facient te, et pestilentia et sanguis
transibunt per te, et gladium inducam super te. Ego Dominus locutus
sum ».</vers>
  </cap>
  <subtitulum>Capitulum 6</subtitulum>
  <cap num="6">
    <vers num="1"> Et factus est sermo Domini ad me
dicens:
</vers>
    <vers num="2"> « Fili hominis, pone
faciem tuam ad montes Israel et prophetabis ad eos
</vers>
    <vers num="3"> et dices: Montes Israel, audite
verbum Domini Dei. Hæc dicit Dominus Deus montibus et collibus,
voraginibus et vallibus: Ecce ego inducam super vos gladium et
destruam excelsa vestra;
</vers>
    <vers num="4"> et demoliar aras vestras, et
confringentur delubra vestra, et deiciam interfectos vestros ante
idola vestra.
</vers>
    <vers num="5"> Et dabo cadavera filiorum Israel ante
faciem simulacrorum vestrorum et dispergam ossa vestra circum aras
vestras;
</vers>
    <vers num="6"> in omnibus habitationibus vestris
urbes desertæ erunt, et excelsa demolientur, ut dissipentur et
intereant aræ vestræ, et confringantur et cessent idola vestra,
et conterantur delubra vestra, et deleantur opera vestra.
</vers>
    <vers num="7"> Et cadet interfectus in medio vestri,
et scietis quia ego Dominus.
</vers>
    <vers num="8"> Et relinquam in vobis eos, qui
fugerint gladium in gentibus, cum dispersero vos in terris;
</vers>
    <vers num="9"> et recordabuntur mei liberati vestri
in gentibus, ad quas captivi ducti sunt, quia contrivi cor eorum
fornicans et recedens a me, et oculos eorum fornicantes post idola
sua; et displicebunt sibimet super malis, quæ fecerunt in
universis abominationibus suis,
</vers>
    <vers num="10"> et scient quia ego Dominus non
frustra locutus sum, ut facerem eis malum hoc.
</vers>
    <vers num="11"> Hæc dicit Dominus Deus: Plaude manu
tua et percute pede tuo et dic: Heu ad omnes abominationes malas
domus Israel, quia gladio, fame et peste ruituri sunt!
</vers>
    <vers num="12"> Qui longe est, peste morietur; qui
autem prope, gladio corruet; et, qui relictus fuerit et obsessus,
fame morietur, et complebo indignationem meam in eis.
</vers>
    <vers num="13"> Et scietis quia ego Dominus, cum
fuerint interfecti eorum in medio idolorum suorum, in circuitu
ararum suarum, in omni colle excelso, in cunctis summitatibus
montium et subtus omne lignum nemorosum et subtus universam quercum
frondosam, locum ubi obtulerunt tura redolentia universis idolis
suis.
</vers>
    <vers num="14"> Et extendam manum meam super eos et
faciam terram desolatam et destitutam a deserto usque Rebla in
omnibus habitationibus eorum, et scient quia ego
Dominus ».</vers>
  </cap>
  <subtitulum>Capitulum 7</subtitulum>
  <cap num="7">
    <vers num="1"> Et factus est sermo Domini ad me
dicens:
</vers>
    <vers num="2"> « Et tu, fili hominis,
loquere. Hæc dicit Dominus Deus terræ Israel: Finis venit, finis
super quattuor plagas terræ;
</vers>
    <vers num="3"> nunc finis super te, et immittam
furorem meum in te et iudicabo te iuxta vias tuas et ponam super te
omnes abominationes tuas.
</vers>
    <vers num="4"> Et non parcet oculus meus super te,
et non miserebor, sed vias tuas ponam super te, et abominationes
tuæ in medio tui erunt, et scietis quia ego Dominus.
</vers>
    <vers num="5"> Hæc dicit Dominus Deus: Afflictio
super afflictionem ecce venit.
</vers>
    <vers num="6"> Finis venit, venit finis; evigilavit
adversum te, ecce venit.
</vers>
    <vers num="7"> Venit contractio super te, qui
habitas in terra; venit tempus, prope est dies turbationis et non
iubilationis in montibus.
</vers>
    <vers num="8"> Nunc de propinquo effundam iram meam
super te et complebo furorem meum in te et iudicabo te iuxta vias
tuas et imponam tibi omnia scelera tua;
</vers>
    <vers num="9"> et non parcet oculus meus, nec
miserebor, sed vias tuas imponam tibi, et abominationes tuæ in
medio tui erunt, et scietis quia ego sum Dominus percutiens.
</vers>
    <vers num="10"> Ecce dies, ecce venit; egressa est
contractio, floruit iniustitia, germinavit superbia;
</vers>
    <vers num="11"> violentia surrexit, ut esset virga
impietatis: non ex eis et non ex pompa eorum neque ex sonitu eorum;
et non erit requies in eis.
</vers>
    <vers num="12"> Venit tempus, appropinquavit dies:
qui emit, non lætetur; et, qui vendit, non lugeat, quia ira super
omnem pompam eius.
</vers>
    <vers num="13"> Quia, qui vendit, ad id quod
vendidit non revertetur, cum adhuc sit in viventibus vita eorum.
Visio enim ad omnem pompam eius non regredietur, et unusquisque in
iniquitate sua vitam suam non confortabit.
</vers>
    <vers num="14"> Canite tuba, præparentur omnia, sed
non est qui vadat ad prœlium; ira enim mea super universam pompam
eius.
</vers>
    <vers num="15"> Gladius foris, pestis et fames
intrinsecus. Qui in agro est, gladio morietur; et, qui in civitate,
fame et pestilentia devorabuntur.
</vers>
    <vers num="16"> Et salvabuntur, qui fugerint ex eis,
et erunt in montibus quasi columbæ convallium omnes gementes,
unusquisque in iniquitate sua.
</vers>
    <vers num="17"> Omnes manus dissolventur, et omnia
genua fluent aquis.
</vers>
    <vers num="18"> Et accingent se ciliciis, et operiet
eos formido; et in omni facie confusio, et in universis capitibus
eorum calvitium.
</vers>
    <vers num="19"> Argentum suum foras proicient, et
aurum eorum in immunditiam erit; argentum eorum et aurum eorum non
valebit liberare eos in die furoris Domini; animam suam non
saturabunt, et ventres eorum non implebuntur, quia scandalum
iniquitatis eorum factum est,
</vers>
    <vers num="20"> et ornamentum monilium suorum in
superbiam posuerunt et imagines abominationum suarum et
simulacrorum fecerunt ex eo; propter hoc dedi eis illud in
immunditiam.
</vers>
    <vers num="21"> Et dabo illud in manus alienorum ad
diripiendum et impiis terræ in prædam, et contaminabunt
illud.
</vers>
    <vers num="22"> Et avertam faciem meam ab eis, et
violabunt thesaurum meum absconditum; et introibunt in illud
prædones et contaminabunt illud
</vers>
    <vers num="23"> et facient ex illo catenas; quoniam
terra plena est iudicio sanguinum, et civitas plena iniquitate.
</vers>
    <vers num="24"> Et adducam pessimos de gentibus, et
possidebunt domos eorum; et quiescere faciam superbiam potentium,
et possidebunt sanctuaria eorum.
</vers>
    <vers num="25"> Angustia superveniente, requirent
pacem, et non erit.
</vers>
    <vers num="26"> Calamitas super calamitatem veniet,
et auditus super auditum; et quærent visionem de propheta, et lex
peribit a sacerdote, et consilium a senioribus.
</vers>
    <vers num="27"> Rex lugebit, et princeps induetur
horrore, et manus populi terræ conturbabuntur. Secundum viam eorum
faciam eis et secundum iudicia eorum iudicabo eos, et scient quia
ego Dominus ».</vers>
  </cap>
  <subtitulum>Capitulum 8</subtitulum>
  <cap num="8">
    <vers num="1"> Et factum est in anno sexto, in
sexto mense, in quinta mensis, ego sedebam in domo mea, et senes
Iudæ sedebant coram me, et cecidit super me ibi manus Domini
Dei,
</vers>
    <vers num="2"> et vidi: et ecce similitudo quasi
aspectus viri, ab aspectu lumborum eius et deorsum ignis, et a
lumbis eius et sursum quasi aspectus splendoris ut visio
electri.
</vers>
    <vers num="3"> Emisit similitudinem manus et
apprehendit me in cincinno capitis mei; et elevavit me spiritus
inter terram et cælum et adduxit in Ierusalem, in visionibus Dei,
iuxta ostium interius, quod respiciebat aquilonem, ubi erat
statutum idolum zeli ad provocandam æmulationem.
</vers>
    <vers num="4"> Et ecce ibi gloria Dei Israel
secundum visionem, quam videram in campo;
</vers>
    <vers num="5"> et dixit ad me: « Fili
hominis, leva oculos tuos ad viam aquilonis ». Et levavi
oculos meos ad viam aquilonis, et ecce ab aquilone portæ altaris
hoc idolum zeli in introitu.
</vers>
    <vers num="6"> Et dixit ad me: « Fili
hominis, putasne vides tu, quid isti faciunt, abominationes magnas,
quas domus Israel facit hic, ut procul recedam a sanctuario meo? Et
adhuc conversus videbis abominationes maiores ».
</vers>
    <vers num="7"> Et duxit me ad ostium atrii, et vidi:
et ecce foramen unum in pariete.
</vers>
    <vers num="8"> Et dixit ad me: “Fili hominis,
fode parietem”; et cum perfodissem parietem, apparuit ostium
unum.
</vers>
    <vers num="9"> Et dixit ad me:
« Ingredere et vide abominationes pessimas, quas isti
faciunt hic ».
</vers>
    <vers num="10"> Et ingressus vidi: et ecce omnis
similitudo reptilium et animalium abominatio et universa idola
domus Israel depicta erant in pariete in circuitu per totum;
</vers>
    <vers num="11"> et septuaginta viri de senioribus
domus Israel, et Iezonias filius Saphan stabat in medio eorum
stantium ante picturas, et unusquisque habebat turibulum in manu
sua, et vapor nebulæ de ture consurgebat.
</vers>
    <vers num="12"> Et dixit ad me: « Certe
vides, fili hominis, quæ seniores domus Israel faciunt in
tenebris, unusquisque in cubiculo simulacri sui; dicunt enim:
“Non videt Dominus nos, dereliquit Dominus
terram””.
</vers>
    <vers num="13"> Et dixit ad me: « Adhuc
videbis abominationes maiores, quas isti faciunt ».
</vers>
    <vers num="14"> Et duxit me ad ostium portæ domus
Domini, quod respiciebat ad aquilonem, et ecce ibi mulieres
sedebant plangentes Thammuz.
</vers>
    <vers num="15"> Et dixit ad me: “Certe
vidisti, fili hominis; adhuc videbis abominationes maiores
his ».
</vers>
    <vers num="16"> Et introduxit me in atrium domus
Domini interius, et ecce in ostio templi Domini, inter vestibulum
et altare, quasi viginti quinque viri dorsa habentes contra templum
Domini et facies ad orientem, et adorabant ad ortum solis.
</vers>
    <vers num="17"> Et dixit ad me: « Certe
vidisti, fili hominis; numquid parum est hoc domui Iudæ, ut
facerent abominationes istas, quas fecerunt hic, quia replentes
terram iniquitate iterum irritaverunt me et ecce applicant ramum ad
nares suas.
</vers>
    <vers num="18"> Ergo et ego faciam in furore: non
parcet oculus meus, nec miserebor et, cum clamaverint ad aures meas
voce magna, non exaudiam eos ».</vers>
  </cap>
  <subtitulum>Capitulum 9</subtitulum>
  <cap num="9">
    <vers num="1"> Et clamavit in auribus meis voce
magna dicens: « Appropinquaverunt visitationes urbis, et
unusquisque vas interfectionis habet in manu sua ».
</vers>
    <vers num="2"> Et ecce sex viri veniebant de via
portæ superioris, quæ respicit ad aquilonem, et uniuscuiusque vas
interitus in manu eius; vir quoque unus in medio eorum vestitus
lineis, et atramentarium scriptoris ad renes eius; et ingressi sunt
et steterunt iuxta altareaereum.
</vers>
    <vers num="3"> Et gloria Dei Israel elevata est de
cherub, super quem erat, ad limen domus; et vocavit virum, qui
indutus erat lineis et atramentarium scriptoris habebat in lumbis
suis.
</vers>
    <vers num="4"> Et dixit Dominus ad eum:
« Transi per mediam civitatem in medio Ierusalem et
signa thau super frontes virorum gementium et dolentium super
cunctis abominationibus, quæ fiunt in medio eius ».
</vers>
    <vers num="5"> Et illis dixit, audiente me:
« Transite per civitatem sequentes eum et percutite; non
parcat oculus vester, neque misereamini:
</vers>
    <vers num="6"> senem, adulescentulum et virginem et
parvulum et mulieres interficite usque ad internecionem; omnem
autem, super quem videritis thau, ne occidatis, et a sanctuario meo
incipite ». Cœperunt ergo a viris senioribus, qui erant
ante faciem domus.
</vers>
    <vers num="7"> Et dixit ad eos: “Contaminate
domum et implete atria interfectis. Egredimini ». Et
egressi sunt et percutiebant eos, qui erant in civitate.
</vers>
    <vers num="8"> Et cæde completa, remansi ego ruique
super faciem meam et clamans aio: “Heu, Domine Deus! Ergone
disperdes omnes reliquias Israel, effundens furorem tuum super
Ierusalem? ».
</vers>
    <vers num="9"> Et dixit ad me:
« Iniquitas domus Israel et Iudæ magna est nimis valde;
et repleta est terra sanguinibus, et civitas repleta est
iniustitia. Dixerunt enim: “Dereliquit Dominus terram, et
Dominus non videt”;
</vers>
    <vers num="10"> igitur et meus non parcet oculus,
neque miserebor: viam eorum super caput eorum
reddam ».
</vers>
    <vers num="11"> Et ecce vir, qui indutus erat
lineis, qui habebat atramentarium in lumbis suis, respondit verbum
dicens: « Feci, sicut præcepisti mihi ».</vers>
  </cap>
  <subtitulum>Capitulum 10</subtitulum>
  <cap num="10">
    <vers num="1"> Et vidi: et ecce super
firmamentum, quod erat super caput cherubim, quasi lapis sapphirus,
quasi species similitudinis solii apparuit super ea.
</vers>
    <vers num="2"> Et dixit ad virum, qui indutus erat
lineis, et ait: « Ingredere in medio rotarum, quæ sunt
subtus cherub, et imple manus tuas prunis ignis, quæ sunt inter
cherubim, et effunde super civitatem ». Ingressusque est
in conspectu meo.
</vers>
    <vers num="3"> Cherubim autem stabant a dextris
domus, cum ingrederetur vir, et nubes implevit atrium interius.
</vers>
    <vers num="4"> Et elevata est gloria Domini desuper
cherub ad limen domus, et repleta est domus nube, et atrium
repletum est splendore gloriæ Domini.
</vers>
    <vers num="5"> Et sonitus alarum cherubim audiebatur
usque ad atrium exterius, quasi vox Dei omnipotentis loquentis.
</vers>
    <vers num="6"> Cumque præcepisset viro, qui indutus
erat lineis, dicens: « Sume ignem de medio rotarum, de
medio cherubim », ingressus ille stetit iuxta rotam;
</vers>
    <vers num="7"> et extendit cherub manum de medio
cherubim ad ignem, qui erat inter cherubim, et sumpsit et dedit in
manus eius, qui indutus erat lineis; qui accipiens egressus
est.
</vers>
    <vers num="8"> Et apparuit in cherubim similitudo
manus hominis subtus pennas eorum,
</vers>
    <vers num="9"> et vidi: et ecce quattuor rotæ iuxta
cherubim; rota una iuxta cherub unum, et rota alia iuxta cherub
unum, species autem rotarum erat quasi species lapidis
chrysolithi,
</vers>
    <vers num="10"> et aspectus earum similitudo una
illis quattuor, quasi sit rota in medio rotæ.
</vers>
    <vers num="11"> Cumque ambularent in quattuor
partes, gradiebantur et non convertebantur ambulantes, sed ad
locum, ad quem ire declinabat quæ prima erat, sequebantur et
ceteræ nec convertebantur, cum ambularent.
</vers>
    <vers num="12"> Et omne corpus eorum et terga et
manus et pennæ et rotæ plena erant oculis in circuitu illis
quattuor;
</vers>
    <vers num="13"> et rotæ istæ vocatæ sunt
Volubiles, audiente me.
</vers>
    <vers num="14"> Quattuor autem facies habebat
unumquodque: facies prima facies cherub, et facies secunda facies
hominis, et tertia facies leonis, et quarta facies aquilæ.
</vers>
    <vers num="15"> Et elevati sunt cherubim: ipsum est
animal, quod videram iuxta fluvium Chobar.
</vers>
    <vers num="16"> Cumque ambularent, cherubim ibant
pariter, et rotæ iuxta ea; et cum elevarent cherubim alas suas, ut
exaltarentur de terra, non convertebantur rotæ, sed et ipsæ iuxta
erant.
</vers>
    <vers num="17"> Stantibus illis, stabant et cum
elevatis elevabantur; spiritus enim animalium erat in eis.
</vers>
    <vers num="18"> Et egressa est gloria Domini a
limine templi et stetit super cherubim;
</vers>
    <vers num="19"> et elevantes cherubim alas suas
exaltata sunt a terra coram me, et, illis egredientibus, rotæ
quoque subsecutæ sunt; et stetit in introitu portæ domus Domini
orientalis, et gloria Dei Israel erat super eos.
</vers>
    <vers num="20"> Ipsum est animal, quod vidi subter
Deum Israel iuxta fluvium Chobar, et intellexi quia cherubim
essent.
</vers>
    <vers num="21"> Quattuor per quattuor vultus
unicuique, et quattuor alæ unicuique, et similitudo manus hominis
sub alis eorum;
</vers>
    <vers num="22"> et similitudo vultuum eorum, ipsi
vultus quorum aspectum videram iuxta fluvium Chobar. Et singuli
ante faciem suam gradiebantur.</vers>
  </cap>
  <subtitulum>Capitulum 11</subtitulum>
  <cap num="11">
    <vers num="1"> Et elevavit me spiritus et duxit
me ad portam domus Domini orientalem, quæ respicit solis ortum; et
ecce in introitu portæ viginti quinque viri, et vidi in medio
eorum Iezoniam filium Azur et Pheltiam filium Banaiæ, principes
populi.
</vers>
    <vers num="2"> Dixitque ad me: « Fili
hominis, hi sunt viri, qui cogitant iniquitatem et tractant
consilium pessimum in urbe ista
</vers>
    <vers num="3"> dicentes: “Nonne dudum
ædificatæ sunt domus? Hæc est lebes, nos autem
carnes”.
</vers>
    <vers num="4"> Idcirco vaticinare de eis;
vaticinare, fili hominis ».
</vers>
    <vers num="5"> Et irruit in me spiritus Domini et
dixit ad me: « Loquere. Hæc dicit Dominus: Sic locuti
estis, domus Israel, et cogitationes cordis vestri ego novi.
</vers>
    <vers num="6"> Plurimos occidistis in urbe hac et
implestis vias eius interfectis.
</vers>
    <vers num="7"> Propterea hæc dicit Dominus Deus:
Interfecti vestri, quos posuistis in medio eius, hi sunt carnes, et
hæc est lebes, et educam vos de medio eius.
</vers>
    <vers num="8"> Gladium metuitis, et gladium inducam
super vos, ait Dominus Deus.
</vers>
    <vers num="9"> Et eiciam vos de medio eius daboque
vos in manu hostium et faciam in vobis iudicia.
</vers>
    <vers num="10"> Gladio cadetis, in finibus Israel
iudicabo vos, et scietis quia ego Dominus.
</vers>
    <vers num="11"> Hæc non erit vobis in lebetem, et
vos non eritis in medio eius in carnes: in finibus Israel iudicabo
vos;
</vers>
    <vers num="12"> et scietis quia ego Dominus, qui in
præceptis meis non ambulastis et iudicia mea non fecistis, sed
iuxta iudicia gentium, quæ in circuitu vestro sunt, estis
operati ».
</vers>
    <vers num="13"> Et factum est cum prophetarem,
Pheltias filius Banaiæ mortuus est; et cecidi in faciem meam,
clamans voce magna, et dixi: « Heu, Domine Deus,
consummationem tu facis reliquiarum Israel! ».
</vers>
    <vers num="14"> Et factum est verbum Domini ad me
dicens:
</vers>
    <vers num="15"> « Fili hominis, fratres
tui, fratres tui, viri propinqui tui et omnis domus Israel,
universi, quibus dixerunt habitatores Ierusalem: “Longe sunt
a Domino; nobis data est terra in possessionem”.
</vers>
    <vers num="16"> Propterea hæc dicit Dominus Deus:
Quia longe feci eos in gentibus et quia dispersi eos in terris, ero
eis in sanctificationem modicam in terris, ad quas venerunt.
</vers>
    <vers num="17"> Propterea loquere: Hæc dicit
Dominus Deus: Congregabo vos de populis et adunabo de terris, in
quibus dispersi estis, daboque vobis humum Israel.
</vers>
    <vers num="18"> Et ingredientur illuc et auferent
omnes offensiones cunctasque abominationes eius de illa.
</vers>
    <vers num="19"> Et dabo eis cor aliud et spiritum
novum tribuam in visceribus eorum; et auferam cor lapideum de carne
eorum et dabo eis cor carneum,
</vers>
    <vers num="20"> ut in præceptis meis ambulent et
iudicia mea custodiant faciantque ea et sint mihi in populum, et
ego sim eis in Deum.
</vers>
    <vers num="21"> Quorum cor post offendicula et
abominationes suas ambulat, horum viam in capite suo
ponam », dicit Dominus Deus.
</vers>
    <vers num="22"> Et elevaverunt cherubim alas suas,
et rotæ cum eis, et gloria Dei Israel erat super eos;
</vers>
    <vers num="23"> et ascendit gloria Domini de medio
civitatis stetitque super montem, qui est ad orientem urbis.
</vers>
    <vers num="24"> Et spiritus levavit me adduxitque in
Chaldæam ad transmigrationem in visione in spiritu Dei; et sublata
est a me visio, quam videram.
</vers>
    <vers num="25"> Et locutus sum ad transmigrationem
omnia verba Domini, quæ ostenderat mihi.</vers>
  </cap>
  <subtitulum>Capitulum 12</subtitulum>
  <cap num="12">
    <vers num="1"> Et factus est sermo Domini ad me
dicens:
</vers>
    <vers num="2"> « Fili hominis, in medio
domus exasperantis tu habitas, qui oculos habent ad videndum et non
vident, et aures ad audiendum et non audiunt, quia domus exasperans
est.
</vers>
    <vers num="3"> Tu ergo, fili hominis, fac tibi vasa
transmigrationis et transmigrabis per diem coram eis; transmigrabis
autem de loco tuo ad locum alterum in conspectu eorum, si forte
aspiciant, quia domus exasperans est.
</vers>
    <vers num="4"> Et efferes foras vasa tua quasi vasa
transmigrantis per diem in conspectu eorum; tu autem egredieris
vespere coram eis, sicut egreditur migrans.
</vers>
    <vers num="5"> Ante oculos eorum perfode tibi
parietem et efferes per eum;
</vers>
    <vers num="6"> in conspectu eorum in umeris
portabis, in caligine efferes: faciem tuam velabis et non videbis
terram, quia portentum dedi te domui Israel ».
</vers>
    <vers num="7"> Feci ergo, sicut præceperat mihi
Dominus: vasa mea protuli quasi vasa transmigrantis per diem et
vespere perfodi mihi parietem manu; et in caligine extuli in umeris
portans in conspectu eorum.
</vers>
    <vers num="8"> Et factus est sermo Domini ad me mane
dicens:
</vers>
    <vers num="9"> « Fili hominis, numquid
non dixerunt ad te domus Israel, domus exasperans: “Quid tu
facis?”.
</vers>
    <vers num="10"> Dic ad eos: Hæc dicit Dominus Deus:
Super ducem onus istud, qui est in Ierusalem, et super omnem domum
Israel, quæ est in medio eius.
</vers>
    <vers num="11"> Dic: Ego portentum vestrum. Quomodo
feci, sic fiet illis: in transmigrationem et in captivitatem
ibunt.
</vers>
    <vers num="12"> Et dux, qui est in medio eorum, in
umeris portabit, in caligine, et egredietur; parietem perfodient,
ut transitus fiat per eum; faciem suam operiet, ut non videat oculo
terram.
</vers>
    <vers num="13"> Et extendam rete meum super illum,
et capietur in tendicula mea; et adducam eum in Babylonem in terram
Chaldæorum, et ipsam non videbit ibique morietur.
</vers>
    <vers num="14"> Et omnes, qui circa eum sunt,
præsidium eius et agmina eius, dispergam in omnem ventum; et
gladium evaginabo post eos.
</vers>
    <vers num="15"> Et scient quia ego Dominus, quando
dispersero illos in gentibus et disseminavero eos in terris.
</vers>
    <vers num="16"> Et relinquam ex eis viros paucos a
gladio et fame et pestilentia, ut narrent omnia scelera eorum in
gentibus, ad quas ingredientur, et scient quia ego
Dominus ».
</vers>
    <vers num="17"> Et factus est sermo Domini ad me
dicens:
</vers>
    <vers num="18"> « Fili hominis, panem
tuum in conturbatione comede; sed et aquam tuam in trepidatione et
sollicitudine bibe.
</vers>
    <vers num="19"> Et dices ad populum terræ: Hæc
dicit Dominus Deus ad eos, qui habitant in Ierusalem in terra
Israel: Panem suum in sollicitudine comedent et aquam suam in
desolatione bibent, quia desolabitur terra a plenitudine sua
propter violentiam omnium, qui habitant in ea;
</vers>
    <vers num="20"> et civitates, quæ nunc habitantur,
desolatæ erunt, terraque deserta, et scietis quia ego
Dominus ».
</vers>
    <vers num="21"> Et factus est sermo Domini ad me
dicens:
</vers>
    <vers num="22"> « Fili hominis, quod est
proverbium istud vobis in terra Israel dicentibus: “In longum
differentur dies, et peribit omnis visio”?
</vers>
    <vers num="23"> Ideo dic ad eos: Hæc dicit Dominus
Deus: Quiescere faciam proverbium istud, neque vulgo dicetur ultra
in Israel; et loquere ad eos quod appropinquaverint dies et sermo
omnis visionis.
</vers>
    <vers num="24"> Non enim erit ultra omnis visio vana
neque divinatio ambigua in medio filiorum Israel,
</vers>
    <vers num="25"> quia ego Dominus loquar; quodcumque
locutus fuero verbum, et fiet: non prolongabitur amplius, sed in
diebus vestris, domus exasperans, loquar verbum et faciam
illud », dicit Dominus Deus.
</vers>
    <vers num="26"> Et factus est sermo Domini ad me
dicens:
</vers>
    <vers num="27"> « Fili hominis, ecce
domus Israel dicentium: “Visio, quam hic videt, in dies
multos et in tempora longa iste prophetat”;
</vers>
    <vers num="28"> propterea dic ad eos: Hæc dicit
Dominus Deus: Non differetur ultra omnis sermo meus; verbum, quod
locutus fuero, complebitur », dicit Dominus Deus.</vers>
  </cap>
  <subtitulum>Capitulum 13</subtitulum>
  <cap num="13">
    <vers num="1"> Et factus est sermo Domini ad me
dicens:
</vers>
    <vers num="2"> « Fili hominis, vaticinare
ad prophetas Israel, qui prophetant; et dices prophetantibus de
corde suo: Audite verbum Domini.
</vers>
    <vers num="3"> Hæc dicit Dominus Deus: Væ
prophetis insipientibus, qui sequuntur spiritum suum et nihil
vident!
</vers>
    <vers num="4"> Quasi vulpes in ruinis prophetæ tui,
Israel, facti sunt.
</vers>
    <vers num="5"> Non ascendistis confractiones neque
opposuistis murum pro domo Israel, ut staretis in prœlio in die
Domini.
</vers>
    <vers num="6"> Vident vana et divinant mendacium
dicentes: “Ait Dominus”, cum Dominus non miserit eos;
et exspectant, ut confirmet sermonem.
</vers>
    <vers num="7"> Numquid non visionem cassam vidistis
et divinationem mendacem locuti estis, et dicitis: “Ait
Dominus”, cum ego non sim locutus?
</vers>
    <vers num="8"> Propterea hæc dicit Dominus Deus:
Quia locuti estis vana et vidistis mendacium, ideo ecce ego ad vos,
ait Dominus Deus;
</vers>
    <vers num="9"> et erit manus mea super prophetas,
qui vident vana et divinant mendacium: in consilio populi mei non
erunt et in scriptura domus Israel non scribentur nec in terram
Israel ingredientur, et scietis quia ego Dominus Deus.
</vers>
    <vers num="10"> Eo quod deceperint populum meum
dicentes: “Pax”, et non est pax; et ipse ædificabat
parietem, illi autem liniebant eum calce.
</vers>
    <vers num="11"> Dic ad eos, qui liniunt calce, quod
casurus sit; erit enim imber inundans, et dabo lapides grandinis
desuper irruentes et ventum procellæ dissipantem.
</vers>
    <vers num="12"> Siquidem ecce cecidit paries;
numquid non dicetur vobis: “Ubi est litura, quam
levistis?”.
</vers>
    <vers num="13"> Propterea hæc dicit Dominus Deus:
Et erumpere faciam spiritum tempestatum in indignatione mea, et
imber inundans in furore meo erit, et lapides grandinis in ira in
consumptionem;
</vers>
    <vers num="14"> et destruam parietem, quem levistis
calce, et adæquabo eum terræ, et revelabitur fundamentum eius, et
cadet, et consumemini in medio eius et scietis quia ego sum
Dominus.
</vers>
    <vers num="15"> Et complebo indignationem meam in
pariete et in his, qui leverunt eum calce, dicamque vobis: Non est
paries, et non sunt qui leverunt eum; </vers>
    <vers num="16"> prophetæ Israel, qui prophetant ad Ierusalem et
vident ei visionem pacis, et non est pax, ait Dominus Deus.
</vers>
    <vers num="17"> Et tu, fili hominis, pone faciem
tuam contra filias populi tui, quæ prophetant de corde suo, et
vaticinare super eas
</vers>
    <vers num="18"> et dic: Hæc dicit Dominus Deus:
Væ, quæ consuunt fascias pro omni articulo manus et faciunt
velamina pro capite omnis staturæ ad capiendas animas! Numquid
capietis animas de populo meo et vivificabitis animas vobis?
</vers>
    <vers num="19"> Et violastis me ad populum meum pro
pugillo hordei et fragmento panis, ut interficeretis animas, quæ
mori non deberent, et vivificastis animas, quæ non deberent
vivere, mentientes populo meo credenti mendaciis.
</vers>
    <vers num="20"> Propter hoc hæc dicit Dominus Deus:
Ecce ego ad fascias vestras, quibus vos capitis animas quasi
volatilia, et disrumpam eas de brachiis vestris; et dimittam
animas, quas vos cepistis, animas quasi volatilia,
</vers>
    <vers num="21"> et disrumpam velamina vestra et
liberabo populum meum de manu vestra, neque erunt ultra in manibus
vestris ad prædandum, et scietis quia ego Dominus.
</vers>
    <vers num="22"> Pro eo quod mærere fecistis cor
iusti mendaciter, quem ego non contristavi, et confortastis manus
impii, ut non reverteretur a via sua mala et viveret,
</vers>
    <vers num="23"> propterea vana non videbitis et
divinationes non divinabitis amplius, et eruam populum meum de manu
vestra, et scietis quia ego Dominus ».</vers>
  </cap>
  <subtitulum>Capitulum 14</subtitulum>
  <cap num="14">
    <vers num="1"> Et venerunt ad me viri seniorum
Israel et sederunt coram me.
</vers>
    <vers num="2"> Et factus est sermo Domini ad me
dicens:
</vers>
    <vers num="3"> « Fili hominis, viri isti
posuerunt idola sua in cordibus suis et scandalum iniquitatis suæ
statuerunt contra faciem suam; numquid interrogatus respondebo
eis?
</vers>
    <vers num="4"> Propter hoc loquere eis et dices ad
eos: Hæc dicit Dominus Deus: Omnis homo de domo Israel, qui
posuerit idola sua in corde suo et scandalum iniquitatis suæ
statuerit contra faciem suam et venerit ad prophetam interrogans
per eum me, ego Dominus respondebo ei per me pro multitudine
idolorum suorum,
</vers>
    <vers num="5"> ut capiam domum Israel in corde suo,
quo recesserunt a me in cunctis idolis suis.
</vers>
    <vers num="6"> Propterea dic ad domum Israel: Hæc
dicit Dominus Deus: Convertimini et recedite ab idolis vestris et
ab universis contaminationibus vestris avertite facies vestras.
</vers>
    <vers num="7"> Quia omnis homo de domo Israel et de
advenis, quicumque advena fuerit in Israel, si alienatus fuerit a
me et posuerit idola sua in corde suo et scandalum iniquitatis suæ
statuerit contra faciem suam et venerit ad prophetam, ut interroget
per eum me, ego Dominus respondebo ei per me;
</vers>
    <vers num="8"> et ponam faciem meam contra hominem
illum et faciam eum in exemplum et in proberbium et disperdam eum
de medio populi mei, et scietis quia ego Dominus.
</vers>
    <vers num="9"> Et propheta cum erraverit et locutus
fuerit verbum, ego Dominus decepi prophetam illum et extendam manum
meam contra eum et delebo eum de medio populi mei Israel.
</vers>
    <vers num="10"> Et portabunt iniquitatem suam: sicut
iniquitas interrogantis, sic et iniquitas prophetæ erit,
</vers>
    <vers num="11"> ut non erret ultra domus Israel a me
neque polluatur in universis prævaricationibus suis, sed sit mihi
in populum, et ego sim eis in Deum », ait Dominus
Deus.
</vers>
    <vers num="12"> Et factus est sermo Domini ad me
dicens:
</vers>
    <vers num="13"> « Fili hominis, terra cum
peccaverit mihi, ut prævaricetur prævaricans, extendam manum meam
super eam et conteram virgam panis eius et immittam in eam famem et
interficiam de ea hominem et iumentum;
</vers>
    <vers num="14"> et si fuerint tres viri isti in
medio eius, Noe, Danel et Iob, ipsi iustitia sua liberabunt animas
suas, ait Dominus Deus.
</vers>
    <vers num="15"> Quod si et bestias pessimas induxero
super terram, ut absque liberis faciant eam, et fuerit deserta, in
qua nullus pertranseat propter bestias,
</vers>
    <vers num="16"> tres viri isti si fuerint in ea,
vivo ego, dicit Dominus Deus, quia nec filios nec filias
liberabunt, sed ipsi soli liberabuntur, terra autem
desolabitur.
</vers>
    <vers num="17"> Vel si gladium induxero super terram
illam et dixero gladio: Transi per terram, et interfecero de ea
hominem et iumentum,
</vers>
    <vers num="18"> et tres viri isti fuerint in medio
eius, vivo ego, dicit Dominus Deus, non liberabunt filios neque
filias, sed ipsi soli liberabuntur.
</vers>
    <vers num="19"> Vel si pestilentiam immisero super
terram illam et effudero indignationem meam super eam in sanguine,
ut auferam ex ea hominem et iumentum,
</vers>
    <vers num="20"> et Noe et Danel et Iob fuerint in
medio eius, vivo ego, dicit Dominus Deus, quia filium et filiam non
liberabunt, sed ipsi iustitia sua liberabunt animas suas.
</vers>
    <vers num="21"> Quoniam hæc dicit Dominus Deus:
Quod si et quattuor iudicia mea pessima, gladium et famem et
bestias malas et pestilentiam misero in Ierusalem, ut interficiam
de ea hominem et pecus,
</vers>
    <vers num="22"> tamen relinquetur in ea salvatio
educentium filios et filias: ecce ipsi egredientur ad vos, et
videbitis viam eorum et opera eorum et consolabimini super malo,
quod induxi in Ierusalem in omnibus, quæ importavi super eam.
</vers>
    <vers num="23"> Et consolabuntur vos, cum videritis
viam eorum et opera eorum, et cognoscetis quod non frustra fecerim
omnia, quæ feci in ea », ait Dominus Deus.</vers>
  </cap>
  <subtitulum>Capitulum 15</subtitulum>
  <cap num="15">
    <vers num="1"> Et factus est sermo Domini ad me
dicens:
</vers>
    <vers num="2"> « Fili hominis, quid habet
lignum vitis
præ omnibus lignis sarmentorum,
quæ sunt inter ligna silvarum?
</vers>
    <vers num="3"> Numquid tolletur de ea lignum,
ut fiat opus,
aut fabricabitur de ea paxillus,
ut dependeat in eo quodcumque vas?
</vers>
    <vers num="4"> Ecce igni datum est in escam,
utramque partem eius consumpsit ignis,
et medietas eius adusta est;
numquid utile erit ad opus?
</vers>
    <vers num="5"> Etiam cum esset integrum,
non erat aptum ad opus;
quanto magis cum ignis illud devoraverit et combusserit,
nihil ex eo fiet operis.
</vers>
    <vers num="6"> Propterea hæc dicit Dominus
Deus:
Quomodo lignum vitis inter ligna silvarum,
quod dedi igni ad devorandum,
sic tradam habitatores Ierusalem.
</vers>
    <vers num="7"> Et ponam faciem meam in eos:
de igne egressi sunt,
et ignis consumet eos.
Et scietis quia ego Dominus,
cum posuero faciem meam in eos
</vers>
    <vers num="8"> et dedero terram inviam et
desolatam,
eo quod prævaricatores exstiterint »,
dicit Dominus Deus.</vers>
  </cap>
  <subtitulum>Capitulum 16</subtitulum>
  <cap num="16">
    <vers num="1"> Et factus est sermo Domini ad me
dicens:
</vers>
    <vers num="2"> « Fili hominis, notas fac
Ierusalem abominationes suas
</vers>
    <vers num="3"> et dices: Hæc dicit Dominus Deus ad
Ierusalem: Radix tua et generatio tua de terra Chanaan, pater tuus
Amorræus et mater tua Hetthæa.
</vers>
    <vers num="4"> Et quando nata es, in die ortus tui
non est præcisus umbilicus tuus, et in aqua non es lota in
emundationem nec sale salita nec involuta pannis.
</vers>
    <vers num="5"> Non pepercit super te oculus, ut
faceret tibi unum de his, miseratus tui, sed proiecta es super
faciem terræ in abiectione animæ tuæ in die, qua nata es.
</vers>
    <vers num="6"> Præteriens autem te, vidi te
palpitare in sanguine tuo et dixi tibi, cum esses in sanguine tuo:
Vive. Dixi, inquam, tibi: In sanguine tuo vive.
</vers>
    <vers num="7"> Crescentem quasi germen agri dedi te,
et crevisti et grandis effecta es et pervenisti ad mundum
muliebrem: ubera tua intumuerunt, et pilus tuus germinavit; sed
eras nuda et confusione plena.
</vers>
    <vers num="8"> Et transivi per te et vidi te; et
ecce tempus tuum, tempus amantium. Et expandi amictum meum super te
et operui ignominiam tuam; et iuravi tibi et ingressus sum pactum
tecum, ait Dominus Deus, et facta es mea.
</vers>
    <vers num="9"> Et lavi te aqua et emundavi sanguinem
tuum ex te et unxi te oleo;
</vers>
    <vers num="10"> et vestivi te discoloribus et
calceavi te calceis corii delphini et cinxi te bysso et indui te
serico.
</vers>
    <vers num="11"> Et ornavi te ornamento et dedi
armillas in manibus tuis et torquem circa collum tuum;
</vers>
    <vers num="12"> et dedi inaurem super os tuum et
circulos auribus tuis et coronam decoris in capite tuo.
</vers>
    <vers num="13"> Et ornata es auro et argento et
vestita es bysso et serico et multicoloribus. Similam et mel et
oleum comedisti et decora facta es vehementer nimis et apta ad
regnum.
</vers>
    <vers num="14"> Et egressum est nomen tuum in gentes
propter speciem tuam, quia perfecta eras in decore meo, quem
posueram super te, dicit Dominus Deus.
</vers>
    <vers num="15"> Et habens fiduciam in pulchritudine
tua fornicata es in nomine tuo et exposuisti fornicationem tuam
omni transeunti, quisquis fuerit.
</vers>
    <vers num="16"> Et sumens de vestimentis tuis
fecisti tibi excelsa variegata et fornicata es super eis, sicut non
est factum neque futurum est.
</vers>
    <vers num="17"> Et tulisti vasa decoris tui de auro
meo atque argento meo, quæ dedi tibi, et fecisti tibi imagines
masculinas et fornicata es in eis.
</vers>
    <vers num="18"> Et sumpsisti vestimenta tua
multicoloria et operuisti illas et oleum meum et thymiama meum
posuisti coram eis.
</vers>
    <vers num="19"> Et panem meum, quem dedi tibi,
similam et oleum et mel, quibus enutrivi te, posuisti in conspectu
eorum in odorem suavitatis, et factum est, ait Dominus Deus.
</vers>
    <vers num="20"> Et tulisti filios tuos et filias
tuas, quas generasti mihi, et immolasti eis ad devorandum. Numquid
parva est fornicatio tua?
</vers>
    <vers num="21"> Immolasti filios meos et dedisti
illos consecrans eis.
</vers>
    <vers num="22"> Et post omnes abominationes tuas et
fornicationes non es recordata dierum adulescentiæ tuæ, quando
eras nuda et confusione plena, palpitans in sanguine tuo.
</vers>
    <vers num="23"> Et accidit post omnem malitiam tuam
— væ, væ tibi!, ait Dominus Deus —
</vers>
    <vers num="24"> et ædificasti tibi fornicem et
fecisti tibi excelsum in cunctis plateis;
</vers>
    <vers num="25"> ad omne caput viæ ædificasti locum
elevatum tuum et abominabilem fecisti decorem tuum et divisisti
pedes tuos omni transeunti et multiplicasti fornicationes tuas.
</vers>
    <vers num="26"> Et fornicata es cum filiis Ægypti
vicinis tuis magnorum membrorum et multiplicasti fornicationem tuam
ad irritandum me.
</vers>
    <vers num="27"> Ecce ego extendi manum meam super te
et imminui portionem tuam et dedi te in animam odientium te,
filiarum Palæstinarum, quæ erubescunt in via tua scelerata.
</vers>
    <vers num="28"> Et fornicata es in filiis
Assyriorum, eo quod necdum fueris expleta; et, postquam fornicata
es, nec sic es satiata.
</vers>
    <vers num="29"> Et multiplicasti fornicationem tuam
usque ad terram mercatorum Chaldæam, et nec sic satiata es.
</vers>
    <vers num="30"> In quo mundabo cor tuum, ait Dominus
Deus, cum faceres omnia hæc opera mulieris meretricis et
procacis?
</vers>
    <vers num="31"> Quia fabricasti fornicem tuum in
capite omnis viæ et excelsum tuum fecisti in omni platea; nec
facta es quasi meretrix, quia sprevisti pretium.
</vers>
    <vers num="32"> Mulier adultera loco viri sui
accipit alienos.
</vers>
    <vers num="33"> Omnibus meretricibus dantur
mercedes, tu autem dedisti mercedes cunctis amatoribus tuis et
donabas eis, ut intrarent ad te undique ad fornicandum tecum.
</vers>
    <vers num="34"> Factumque in te est contra
consuetudinem mulierum in fornicationibus tuis, et post te non sunt
fornicati; in eo enim quod dedisti mercedes et mercedes non
accepisti, factum est in te contrarium.
</vers>
    <vers num="35"> Propterea, meretrix, audi verbum
Domini.
</vers>
    <vers num="36"> Hæc dicit Dominus Deus: Quia
effusum est æs tuum, et revelata est ignominia tua in
fornicationibus tuis ad amatores tuos et ad omnia idola
abominabilia tua, in sanguine filiorum tuorum, quos dedisti
eis,
</vers>
    <vers num="37"> ideo ecce ego congregabo omnes
amatores tuos, quibus iucunda fuisti, et omnes, quos dilexisti, cum
universis, quos oderas; et congregabo eos super te undique et
nudabo ignominiam tuam coram eis, et videbunt omnem turpitudinem
tuam.
</vers>
    <vers num="38"> Et iudicabo te iudiciis adulterarum
et effundentium sanguinem et dabo te in sanguinem furoris et
zeli.
</vers>
    <vers num="39"> Et dabo te in manus eorum, et
destruent fornicem tuum et demolientur excelsa tua et denudabunt te
vestimentis tuis et auferent vasa decoris tui et derelinquent te
nudam plenamque ignominia.
</vers>
    <vers num="40"> Et convocabunt contra te
congregationem et lapidabunt te lapidibus et trucidabunt te gladiis
suis.
</vers>
    <vers num="41"> Et comburent domos tuas igni et
facient in te iudicia in oculis mulierum plurimarum; et faciam ut
desinas fornicari, et mercedes ultra non dabis.
</vers>
    <vers num="42"> Et satiabo indignationem meam in te,
et auferetur zelus meus a te; et quiescam nec irascar amplius.
</vers>
    <vers num="43"> Eo quod non fueris recordata dierum
adulescentiæ tuæ et provocasti me in omnibus his, propterea et
ego vias tuas in capite tuo dabo, ait Dominus Deus, et non feci
iuxta scelera tua in omnibus abominationibus tuis.
</vers>
    <vers num="44"> Ecce omnis, qui dicit vulgo
proverbium in te, assumet illud dicens: “Sicut mater, ita et
filia eius”.
</vers>
    <vers num="45"> Filia matris tuæ es tu, quæ
sprevit virum suum et filios suos; et soror sororum tuarum es tu,
quæ spreverunt viros suos et filios suos. Mater vestra Hetthæa,
et pater vester Amorræus.
</vers>
    <vers num="46"> Et soror tua maior Samaria, ipsa et
filiæ eius, quæ habitat ad sinistram tuam; soror autem tua minor
te, quæ habitat a dextris tuis, Sodoma et filiæ eius.
</vers>
    <vers num="47"> Sed nec in viis earum ambulasti
neque secundum scelera earum fecisti; quasi parum fuisset,
sceleratiora fecisti illis in omnibus viis tuis.
</vers>
    <vers num="48"> Vivo ego, dicit Dominus Deus, non
fecit Sodoma soror tua, ipsa et filiæ eius, sicut fecisti tu et
filiæ tuæ.
</vers>
    <vers num="49"> Ecce hæc fuit iniquitas Sodomæ,
sororis tuæ: superbia, saturitas panis et securum otium erat ei et
filiabus eius, et manum egeni et pauperis non sustentabant;
</vers>
    <vers num="50"> et elevatæ sunt et fecerunt
abominationes coram me, et abstuli eas, sicut vidisti.
</vers>
    <vers num="51"> Et Samaria dimidium peccatorum
tuorum non peccavit, sed vicisti eas sceleribus tuis et
iustificasti sorores tuas in omnibus abominationibus tuis, quas
operata es.
</vers>
    <vers num="52"> Ergo et tu porta confusionem tuam,
quæ absolvisti sorores tuas peccatis tuis, sceleratius agens quam
illæ; iustificatæ sunt enim a te. Ergo et tu confundere et porta
ignominiam tuam, quæ iustificasti sorores tuas.
</vers>
    <vers num="53"> Et convertam sortem earum, sortem
Sodomorum cum filiabus suis et sortem Samariæ et filiarum eius; et
convertam sortem tuam in medio earum,
</vers>
    <vers num="54"> ut portes ignominiam tuam et
confundaris in omnibus, quæ fecisti consolans eas.
</vers>
    <vers num="55"> Et soror tua Sodoma et filiæ eius
revertentur ad pristinum statum suum, et Samaria et filiæ eius
revertentur ad pristinum statum suum, et tu et filiæ tuæ
revertimini ad pristinum statum vestrum.
</vers>
    <vers num="56"> Nonne fuit Sodoma, soror tua, in
fabulam in ore tuo in die superbiæ tuæ,
</vers>
    <vers num="57"> antequam revelaretur malitia tua,
sicut hoc tempore tu es in opprobrium filiarum Syriæ et cunctarum
in circuitu tuo filiarum Palæstinarum, quæ ambiunt te per
gyrum?
</vers>
    <vers num="58"> Scelus tuum et ignominiam tuam tu
portabis, ait Dominus.
</vers>
    <vers num="59"> Quia hæc dicit Dominus Deus: Et
faciam tibi, sicut fecisti, qui despexisti iuramentum, ut irritum
faceres pactum.
</vers>
    <vers num="60"> Et recordabor ego pacti mei tecum in
diebus adulescentiæ tuæ et suscitabo tibi pactum sempiternum.
</vers>
    <vers num="61"> Et recordaberis viarum tuarum et
confunderis, cum receperis sorores tuas te maiores cum minoribus
tuis, et dabo eas tibi in filias sed non ex pacto tuo.
</vers>
    <vers num="62"> Et suscitabo ego pactum meum tecum,
et scies quia ego Dominus,
</vers>
    <vers num="63"> ut recorderis et confundaris, et non
sit tibi ultra aperire os præ confusione tua, cum placatus fuero
tibi in omnibus, quæ fecisti », ait Dominus Deus.</vers>
  </cap>
  <subtitulum>Capitulum 17</subtitulum>
  <cap num="17">
    <vers num="1"> Et factum est verbum Domini ad me
dicens:
</vers>
    <vers num="2"> “Fili hominis, propone ænigma
et narra parabolam ad domum Israel
</vers>
    <vers num="3"> et dices:
Hæc dicit Dominus Deus:
Aquila grandis
magnarum alarum,
longo pennarum ductu,
plena plumis et varietate,
venit ad Libanum
et tulit cacumen cedri;
</vers>
    <vers num="4"> summitatem frondium eius avellit
et transportavit eam in terram Chanaan,
in urbem negotiatorum posuit illam.
</vers>
    <vers num="5"> Et tulit de semine terræ
et posuit illud in terra pro semine,
super aquas multas,
quasi salicem posuit illud,
</vers>
    <vers num="6"> ut germinaret et cresceret in vineam
latiorem
humili statura,
respicientibus ramis eius ad illam,
et radices eius sub illa essent.
Facta est ergo vinea
et fructificavit in palmites
et emisit propagines.
</vers>
    <vers num="7"> Et fuit aquila altera grandis,
magnis alis
multisque plumis;
et ecce vinea ista,
quasi mittens radices suas ad eam,
palmites suos extendit ad illam,
ut irrigaret eam abundantius
quam areolæ, in quibus erat plantata.
</vers>
    <vers num="8"> In terra bona
super aquas multas
plantata est,
ut faciat frondes
et portet fructum
et sit in vineam grandem.
</vers>
    <vers num="9"> Dic: Hæc dicit Dominus Deus:
Ergone prosperabitur?
Nonne radices eius evellet
et fructum eius distringet,
et marcescent omnia recentia germina eius, et arescet?
Et non opus erit brachio grandi neque populo multo,
ut evellat eam radicitus.
</vers>
    <vers num="10"> Ecce plantata est; ergone
prosperabitur?
Nonne, cum tetigerit eam ventus urens,
siccabitur
et in areis, in quibus germinaverat, arescet? ».
</vers>
    <vers num="11"> Et factum est verbum Domini ad me
dicens:
</vers>
    <vers num="12"> « Dic ad domum
exasperantem: Nescitis quid ista significent? Dic: Ecce venit rex
Babylonis Ierusalem et assumpsit regem et principes eius et adduxit
eos ad semetipsum in Babylonem;
</vers>
    <vers num="13"> et tulit de semine regni pepigitque
cum eo fœdus et accepit ab eo iusiurandum, sed et fortes terræ
sustulit,
</vers>
    <vers num="14"> ut esset regnum humile et non
elevaretur, sed custodiret pactum eius et servaret illud.
</vers>
    <vers num="15"> Qui recedens ab eo, misit nuntios ad
Ægyptum, ut daret sibi equos et populum multum. Numquid
prosperabitur vel consequetur salutem, qui fecit hæc? Et, qui
dissolvit pactum, numquid effugiet?
</vers>
    <vers num="16"> Vivo ego, dicit Dominus Deus,
quoniam in loco regis, qui constituit eum regem, cuius fecit
irritum iuramentum et solvit pactum, quod habebat cum eo, in medio
Babylonis morietur.
</vers>
    <vers num="17"> Et non in exercitu grandi neque in
populo multo adiuvabit eum pharao in prœlio, in iactu aggeris et
in exstructione munitionum, ut interficiat animas multas.
</vers>
    <vers num="18"> Spreverat enim iuramentum, ut
solveret fœdus, et ecce dedit manum suam et, cum omnia hæc
fecerit, non effugiet.
</vers>
    <vers num="19"> Propterea hæc dicit Dominus Deus:
Vivo ego, quoniam iuramentum meum, quod sprevit, et fœdus meum,
quod prævaricatus est, ponam in caput eius
</vers>
    <vers num="20"> et expandam super eum rete meum, et
comprehendetur tendicula mea, et adducam eum in Babylonem et
iudicabo illum ibi in prævaricatione, qua prævaricatus est in
me.
</vers>
    <vers num="21"> Et omnes electi eius in universo
agmine suo gladio cadent; residui autem in omnem ventum
dispergentur, et scietis quia ego Dominus locutus sum.
</vers>
    <vers num="22"> Hæc dicit Dominus Deus:
Et sumam ego de cacumine cedri sublimis et ponam;
de vertice ramorum eius tenerum distringam
et plantabo super montem excelsum et eminentem.
</vers>
    <vers num="23"> In monte sublimi Israel plantabo
illud;
et erumpet in germen et faciet fructum
et erit in cedrum magnam;
et habitabunt sub ea omnes volucres,
et universum volatile sub umbra frondium eius nidificabit.
</vers>
    <vers num="24"> Et scient omnia ligna regionis
quia ego Dominus
humiliavi lignum sublime
et exaltavi lignum humile
et siccavi lignum viride
et frondere feci lignum aridum.
Ego Dominus locutus sum et feci ».</vers>
  </cap>
  <subtitulum>Capitulum 18</subtitulum>
  <cap num="18">
    <vers num="1"> Et factus est sermo Domini ad me
dicens:
</vers>
    <vers num="2"> “Quid est vobis quod vulgo
dicitis proverbium istud in terra Israel dicentes:
“Patres comederunt uvam acerbam,
et dentes filiorum obstupescunt”?
</vers>
    <vers num="3"> Vivo ego, dicit Dominus Deus, non
dicetis ultra hoc proverbium in Israel.
</vers>
    <vers num="4"> Ecce omnes animæ meæ sunt: ut anima
patris, ita et anima filii mea est; anima, quæ peccaverit, ipsa
morietur.
</vers>
    <vers num="5"> Et vir, si fuerit iustus et fecerit
iudicium et iustitiam,
</vers>
    <vers num="6"> in montibus non comederit et oculos
suos non levaverit ad idola domus Israel et uxorem proximi sui non
violaverit et ad mulierem menstruatam non accesserit
</vers>
    <vers num="7"> et hominem non afflixerit, pignus
debitori reddiderit, per vim nihil rapuerit, panem suum esurienti
dederit et nudum operuerit vestimento,
</vers>
    <vers num="8"> ad usuram non commodaverit et fenus
non acceperit, ab iniquitate averterit manum suam, iudicium verum
fecerit inter virum et virum,
</vers>
    <vers num="9"> in præceptis meis ambulaverit et
iudicia mea custodierit, ut faciat veritatem, hic iustus est, vita
vivet, ait Dominus Deus.
</vers>
    <vers num="10"> Quod si genuerit filium latronem,
effundentem sanguinem et facientem unum de istis,
</vers>
    <vers num="11"> cum ipse hæc omnia non fecerit, et
etiam in montibus comedentem et uxorem proximi sui polluentem,
</vers>
    <vers num="12"> egenum et pauperem affligentem,
rapientem rapinas, pignus non reddentem et ad idola levantem oculos
suos, abominationem facientem,
</vers>
    <vers num="13"> ad usuram dantem et fenus
accipientem, numquid vivet? Non vivet. Cum universa detestanda hæc
fecerit, morte morietur; sanguis eius in ipso erit.
</vers>
    <vers num="14"> Quod si genuerit filium, qui videns
omnia peccata patris sui, quæ fecit, timuerit et non fecerit
simile eis:
</vers>
    <vers num="15"> super montes non comederit et oculos
suos non levaverit ad idola domus Israel et uxorem proximi sui non
violaverit
</vers>
    <vers num="16"> et virum non afflixerit, pignus non
retinuerit et rapinam non rapuerit, panem suum esurienti dederit et
nudum operuerit vestimento,
</vers>
    <vers num="17"> ab iniuria averterit manum suam,
usuram et fenus non acceperit, iudicia mea fecerit, in præceptis
meis ambulaverit, hic non morietur in iniquitate patris sui, sed
vita vivet.
</vers>
    <vers num="18"> Pater eius, quia calumniatus est et
fecit rapinas nec bonum operatus est in medio populi sui, ecce
mortuus est in iniquitate sua.
</vers>
    <vers num="19"> Et dicitis: “Quare non
portavit filius iniquitatem patris?”. Videlicet, quia filius
iudicium et iustitiam operatus est, omnia præcepta mea custodivit
et fecit illa, vivet vita.
</vers>
    <vers num="20"> Anima, quæ peccaverit, ipsa
morietur; filius non portabit iniquitatem patris, et pater non
portabit iniquitatem filii. Iustitia iusti super eum erit, et
impietas impii erit super eum.
</vers>
    <vers num="21"> Si autem impius egerit pænitentiam
ab omnibus peccatis suis, quæ operatus est, et custodierit
universa præcepta mea et fecerit iudicium et iustitiam, vita
vivet, non morietur.
</vers>
    <vers num="22"> Omnes iniquitates eius, quas
operatus est, non memorabuntur ei; in iustitia sua, quam operatus
est, vivet.
</vers>
    <vers num="23"> Numquid voluntatis meæ est mors
impii, dicit Dominus Deus, et non ut convertatur a viis suis et
vivat?
</vers>
    <vers num="24"> Si autem averterit se iustus a
iustitia sua et fecerit iniquitatem secundum omnes abominationes,
quas operari solet impius, numquid vivet? Omnes iustitiæ eius,
quas fecerat, non recordabuntur; in prævaricatione, qua
prævaricatus est, et in peccato suo, quod peccavit, in ipsis
morietur.
</vers>
    <vers num="25"> Et dixistis: “Non est æqua
via Domini”. Audite ergo, domus Israel: Numquid via mea non
est æqua, et non magis viæ vestræ pravæ sunt?
</vers>
    <vers num="26"> Cum enim averterit se iustus a
iustitia sua et fecerit iniquitatem, morietur; in iniustitia, quam
operatus est, morietur.
</vers>
    <vers num="27"> Et cum averterit se impius ab
impietate sua, quam operatus est, et fecerit iudicium et iustitiam,
ipse animam suam vivificabit;
</vers>
    <vers num="28"> considerans enim et avertens se ab
omnibus iniquitatibus suis, quas operatus est, vita vivet, non
morietur.
</vers>
    <vers num="29"> Et dicunt domus Israel: “Non
est æqua via Domini”. Numquid viæ meæ non sunt æquæ,
domus Israel, et non magis viæ vestræ pravæ?
</vers>
    <vers num="30"> Idcirco unumquemque iuxta vias suas
iudicabo, domus Israel, ait Dominus Deus. Convertimini et agite
pænitentiam ab omnibus iniquitatibus vestris, et non erit vobis in
scandalum iniquitatis.
</vers>
    <vers num="31"> Proicite a vobis omnes
prævaricationes vestras, in quibus prævaricati estis, et facite
vobis cor novum et spiritum novum. Et quare moriemini, domus
Israel?
</vers>
    <vers num="32"> Quia nolo mortem morientis, dicit
Dominus Deus. Revertimini et vivite.</vers>
  </cap>
  <subtitulum>Capitulum 19</subtitulum>
  <cap num="19">
    <vers num="1"> Et tu, assume planctum super
principes Israel
</vers>
    <vers num="2"> et dices:
Qualis erat mater tua leæna
inter leones!
Cubavit in medio leunculorum,
enutrivit catulos suos.
</vers>
    <vers num="3"> Et educavit unum de leunculis
suis;
leo factus est
et didicit capere prædam,
homines devoravit.
</vers>
    <vers num="4"> Et convocaverunt contra eum
gentes,
in fovea earum captus est;
et adduxerunt eum in circulis
in terram Ægypti.
</vers>
    <vers num="5"> Quæ cum vidisset quoniam
exspectaverat,
et perierat spes eius,
tulit alium de leunculis suis,
leonem constituit eum.
</vers>
    <vers num="6"> Qui incedebat inter leones,
factus est leo
et didicit prædam capere,
homines devoravit;
</vers>
    <vers num="7"> et fregit arces eorum
et civitates eorum vastavit.
Et obstupuit terra et plenitudo eius
a voce rugitus illius.
</vers>
    <vers num="8"> Et convenerunt adversum eum
gentes
undique de provinciis
et expanderunt super eum rete suum,
in fovea earum captus est.
</vers>
    <vers num="9"> Et miserunt eum in caveam in
circulis
et adduxerunt eum ad regem Babylonis;
qui misit eum in carcerem,
ne audiretur vox eius ultra
super montes Israel.
</vers>
    <vers num="10"> Mater tua vineæ assimilabatur
super aquam plantata.
Fructus eius et frondes eius creverunt
ex aquis multis;
</vers>
    <vers num="11"> et factæ sunt ei virgæ solidæ
in sceptra dominantium,
et exaltata est statura eius
usque in nubes,
et apparuit in altitudine sua,
in multitudine palmitum suorum.
</vers>
    <vers num="12"> Et evulsa est in ira
in terramque proiecta,
et ventus urens siccavit fructum eius;
abrepta et arefacta est virga roboris eius,
ignis comedit eam.
</vers>
    <vers num="13"> Et nunc transplantata est in
desertum,
in terra invia et sitienti.
</vers>
    <vers num="14"> Et egressus est ignis de virga
ramorum eius,
qui fructum eius comedit;
et non fuit in ea virga fortis,
sceptrum regni ».
Planctus est, et erit in planctum.</vers>
  </cap>
  <subtitulum>Capitulum 20</subtitulum>
  <cap num="20">
    <vers num="1"> Et factum est in anno septimo, in
quinto mense, in decima mensis, venerunt viri de senioribus Israel,
ut interrogarent Dominum, et sederunt coram me.
</vers>
    <vers num="2"> Et factus est sermo Domini ad me
dicens:
</vers>
    <vers num="3"> « Fili hominis, loquere
senioribus Israel et dices ad eos: Hæc dicit Dominus Deus: Num ad
interrogandum me vos venistis? Vivo ego, quia non respondebo vobis,
ait Dominus Deus.
</vers>
    <vers num="4"> Numquid iudicabis eos, numquid
iudicabis, fili hominis? Abominationes patrum eorum ostende
eis.
</vers>
    <vers num="5"> Et dices ad eos: Hæc dicit Dominus
Deus: In die qua elegi Israel et levavi manum meam pro stirpe domus
Iacob et apparui eis in terra Ægypti et levavi manum meam pro eis
dicens: Ego Dominus Deus vester;
</vers>
    <vers num="6"> in die illa levavi manum meam pro
eis, ut educerem eos de terra Ægypti in terram, quam provideram
eis fluentem lacte et melle, quæ est egregia inter omnes
terras.
</vers>
    <vers num="7"> Et dixi ad eos: Unusquisque
abominationes oculorum suorum abiciat, et in idolis Ægypti nolite
pollui: ego Dominus Deus vester.
</vers>
    <vers num="8"> Et irritaverunt me nolueruntque me
audire; unusquisque abominationes oculorum suorum non proiecit, nec
idola Ægypti reliquerunt. Et dixi, ut effunderem indignationem
meam super eos et consummarem iram meam in eis in medio terræ
Ægypti.
</vers>
    <vers num="9"> Et feci propter nomen meum, ut non
violaretur coram gentibus, in quarum medio erant, et inter quas
apparui eis, ut educerem eos de terra Ægypti.
</vers>
    <vers num="10"> Eduxi ergo eos de terra Ægypti et
duxi in desertum.
</vers>
    <vers num="11"> Et dedi eis præcepta mea et iudicia
mea ostendi eis, quæ faciat homo et vivat in eis.
</vers>
    <vers num="12"> Insuper et sabbata mea dedi eis, ut
essent signum inter me et eos, et scirent quia ego Dominus
sanctificans eos.
</vers>
    <vers num="13"> Et irritaverunt me domus Israel in
deserto: in præceptis meis non ambulaverunt et iudicia mea
proiecerunt, quæ faciens homo vivet in eis, et sabbata mea
violaverunt vehementer. Dixi ergo, ut effunderem furorem meum super
eos in deserto et consumerem eos.
</vers>
    <vers num="14"> Et feci propter nomen meum, ne
violaretur coram gentibus, de quibus eduxi eos in conspectu
earum.
</vers>
    <vers num="15"> Attamen ego levavi quoque manum meam
super eos in deserto, ne inducerem eos in terram, quam dedi eis
fluentem lacte et melle, præcipuam terrarum omnium;
</vers>
    <vers num="16"> quia iudicia mea proiecerunt et in
præceptis meis non ambulaverunt et sabbata mea violaverunt, post
idola enim sua cor eorum gradiebatur.
</vers>
    <vers num="17"> Et pepercit oculus meus super eos,
ut non interficerem eos; nec consumpsi eos in deserto.
</vers>
    <vers num="18"> Dixi autem ad filios eorum in
solitudine: In præceptis patrum vestrorum nolite incedere nec
iudicia eorum custodiatis nec in idolis eorum polluamini.
</vers>
    <vers num="19"> Ego Dominus Deus vester. In
præceptis meis ambulate et iudicia mea custodite et facite ea
</vers>
    <vers num="20"> et sabbata mea sanctificate, ut sint
signum inter me et vos, et sciatur quia ego Dominus Deus
vester.
</vers>
    <vers num="21"> Et exacerbaverunt me filii; in
præceptis meis non ambulaverunt et iudicia mea non custodierunt,
ut facerent ea, quæ cum fecerit homo, vivet in eis, et sabbata mea
violaverunt. Et comminatus sum, ut effunderem furorem meum super
eos et consummarem iram meam in eis in deserto.
</vers>
    <vers num="22"> Averti autem manum meam et feci
propter nomen meum, ut non violaretur coram gentibus, de quibus
eduxi eos in oculis earum.
</vers>
    <vers num="23"> Iterum levavi manum meam in eos in
solitudine, ut dispergerem illos in nationes et ventilarem in
terras,
</vers>
    <vers num="24"> eo quod iudicia mea non fecissent et
præcepta mea reprobassent et sabbata mea violassent et post idola
patrum suorum fuissent oculi eorum.
</vers>
    <vers num="25"> Ergo et ego dedi eis præcepta non
bona et iudicia, in quibus non vivent;
</vers>
    <vers num="26"> et pollui eos in muneribus suis, cum
offerrent omne, quod aperit vulvam, ut horrorem eis incuterem, et
sciant quia ego Dominus.
</vers>
    <vers num="27"> Quam ob rem loquere ad domum Israel,
fili hominis, et dices ad eos: Hæc dicit Dominus Deus: Adhuc et in
hoc blasphemaverunt me patres vestri, cum sprevissent me
contemnentes,
</vers>
    <vers num="28"> et induxissem eos in terram, super
quam levavi manum meam, ut darem eis. Viderunt omnem collem
excelsum et omne lignum nemorosum et immolaverunt ibi victimas suas
et dederunt ibi irritationem oblationis suæ et posuerunt ibi
odorem suavitatis suæ et libaverunt libationes suas.
</vers>
    <vers num="29"> Et dixi ad eos: Quid est excelsum,
ad quod vos ingredimini? Et vocatum est nomen eius Excelsum usque
ad hanc diem.
</vers>
    <vers num="30"> Propterea dic ad domum Israel: Hæc
dicit Dominus Deus: Certe in via patrum vestrorum vos polluimini et
post offendicula eorum vos fornicamini
</vers>
    <vers num="31"> et in oblatione donorum vestrorum,
cum traducitis filios vestros per ignem; vos polluimini in omnibus
idolis vestris usque hodie, et ego respondebo vobis, domus Israel?
Vivo ego, dicit Dominus Deus, quia non respondebo vobis.
</vers>
    <vers num="32"> Neque cogitatio mentis vestræ fiet
dicentium: “Erimus sicut gentes et sicut cognationes
terrarum, ut colamus ligna et lapides”.
</vers>
    <vers num="33"> Vivo ego, dicit Dominus Deus,
quoniam in manu forti et brachio extento et in furore effuso
regnabo super vos.
</vers>
    <vers num="34"> Et educam vos de populis et
congregabo vos de terris, in quibus dispersi estis; in manu valida
et brachio extento et in furore effuso.
</vers>
    <vers num="35"> Et adducam vos in desertum populorum
et iudicio contendam vobiscum ibi facie ad faciem.
</vers>
    <vers num="36"> Sicut iudicio contendi adversum
patres vestros in deserto terræ Ægypti, sic iudicio contendam
vobiscum, dicit Dominus Deus,
</vers>
    <vers num="37"> et transire vos faciam sub baculo
meo et inducam vos in vinculis fœderis.
</vers>
    <vers num="38"> Et segregabo de vobis transgressores
et impios et de terra incolatus eorum educam eos, et terram Israel
non ingredientur, et scietis quia ego Dominus.
</vers>
    <vers num="39"> Et vos, domus Israel, hæc dicit
Dominus Deus: Singuli post idola vestra ambulate et servite eis.
Sed postea nonne audietis me et nomen meum sanctum non polluetis
ultra in muneribus vestris et in idolis vestris?
</vers>
    <vers num="40"> In monte enim sancto meo, in monte
excelso Israel, ait Dominus Deus, ibi serviet mihi omnis domus
Israel: omnes, inquam, in terra, in qua placebunt mihi; et ibi
quæram donaria vestra et primitias oblationum vestrarum in omnibus
sanctificationibus vestris.
</vers>
    <vers num="41"> In odorem suavitatis suscipiam vos,
cum eduxero vos de populis et congregavero vos de terris, in quas
dispersi estis, et sanctificabor in vobis in oculis nationum.
</vers>
    <vers num="42"> Et scietis quia ego Dominus, cum
induxero vos ad terram Israel, in terram, pro qua levavi manum
meam, ut darem eam patribus vestris.
</vers>
    <vers num="43"> Et recordabimini ibi viarum
vestrarum et omnium scelerum vestrorum, quibus polluti estis, et
displicebitis vobis in conspectu vestro in omnibus malitiis
vestris, quas fecistis.
</vers>
    <vers num="44"> Et scietis quia ego Dominus, cum
benefecero vobis propter nomen meum, non secundum vias vestras
malas neque secundum scelera vestra pessima, domus
Israel », ait Dominus Deus.</vers>
  </cap>
  <subtitulum>Capitulum 21</subtitulum>
  <cap num="21">
    <vers num="1"> Et factus est sermo Domini ad me
dicens:
</vers>
    <vers num="2"> « Fili hominis, pone
faciem tuam contra meridiem et stilla ad austrum et propheta ad
saltum agri Nageb.
</vers>
    <vers num="3"> Et dices saltui Nageb: Audi verbum
Domini. Hæc dicit Dominus Deus: Ecce ego succendam in te ignem, et
comburet in te omne lignum viride et omne lignum aridum; non
exstinguetur flamma succensionis, et comburetur in ea omnis facies
ab austro usque ad aquilonem.
</vers>
    <vers num="4"> Et videbit universa caro quia ego
Dominus succendi eam, nec exstinguetur ».
</vers>
    <vers num="5"> Et dixi: « Heu, Domine
Deus! Ipsi dicunt de me: “Numquid non per parabolas loquitur
iste?” ».
</vers>
    <vers num="6"> Et factus est sermo Domini ad me
dicens:
</vers>
    <vers num="7"> « Fili hominis, pone
faciem tuam ad Ierusalem et stilla ad sanctuaria et propheta contra
humum Israel.
</vers>
    <vers num="8"> Et dices terræ Israel: Hæc dicit
Dominus Deus: Ecce ego ad te, et eiciam gladium meum de vagina sua
et occidam in te iustum et impium.
</vers>
    <vers num="9"> Pro eo autem quod occidi in te iustum
et impium, idcirco egredietur gladius meus de vagina sua ad omnem
carnem, ab austro ad aquilonem,
</vers>
    <vers num="10"> ut sciat omnis caro quia ego Dominus
eduxi gladium meum de vagina sua irrevocabilem.
</vers>
    <vers num="11"> Et tu, fili hominis, ingemisce in
contritione lumborum et in amaritudinibus ingemisce coram eis.
</vers>
    <vers num="12"> Cumque dixerint ad te: “Quare
tu gemis?”, dices: Pro auditu quia venit et tabescet omne
cor, et dissolventur universæ manus, et infirmabitur omnis
spiritus, et per cuncta genua fluent aquæ; ecce venit et
fiet », ait Dominus Deus.
</vers>
    <vers num="13"> Et factus est sermo Domini ad me
dicens:
</vers>
    <vers num="14"> « Fili hominis, propheta
et dices: Hæc dicit Dominus Deus: Loquere:
Gladius, gladius exacutus est
et etiam limatus;
</vers>
    <vers num="15"> ut cædat victimas exacutus est,
ut splendeat limatus est.
</vers>
    <vers num="16"> Et datus est ad levigandum,
ut teneatur manu.
Iste exacutus est gladius et iste limatus,
ut sit in manu interficientis.
</vers>
    <vers num="17"> Clama et ulula, fili hominis,
quia hic directus est in populum meum,
hic in cunctos duces Israel,
qui gladio traditi sunt cum populo meo.
</vers>
    <vers num="18"> Idcirco plaude super femur,
quia probatio est,
dicit Dominus Deus.
</vers>
    <vers num="19"> Tu ergo, fili hominis,
propheta et percute manu ad manum.
Et duplicetur gladius,
ac triplicetur gladius interfectorum: hic est gladius occisionis
magnæ,
qui eos circumdat,
</vers>
    <vers num="20"> ut cor tabescat,
et multiplicentur corruentes.
In omnibus portis eorum
dedi occisionem gladii:
eheu, facti acuti et limati ad fulgendum,
politi ad cædem!
</vers>
    <vers num="21"> “Exacuere, vade ad dexteram
sive ad sinistram,
quocumque acies tuæ sunt destinatæ”.
</vers>
    <vers num="22"> Quin et ego plaudam manu ad
manum
et saturabo indignationem meam,
ego Dominus locutus sum ».
</vers>
    <vers num="23"> Et factus est sermo Domini ad me
dicens:
</vers>
    <vers num="24"> “Et tu, fili hominis, pone
tibi duas vias, ut veniat gladius regis Babylonis: de terra una
egrediantur ambæ; et indicem statue, in capite viæ civitatis
statue.
</vers>
    <vers num="25"> Viam pones, quo veniat gladius, ad
Rabba filiorum Ammon et ad Iudam in Ierusalem munitissimam.
</vers>
    <vers num="26"> Stat enim rex Babylonis in bivio in
capite duarum viarum, divinationem quærens, commiscens sagittas;
interrogat teraphim, iecur consulit.
</vers>
    <vers num="27"> Ad dexteram eius facta est divinatio
super Ierusalem, ut ponat arietes, ut aperiat os ad cædem, ut
elevet vocem in ululatu, ut ponat arietes contra portas, ut
comportet aggerem, ut ædificet munitiones.
</vers>
    <vers num="28"> Eritque quasi consulens frustra
oraculum in oculis eorum, et iuramenta sanctissima sunt eis; ipse
autem in memoriam revocabit iniquitatem ad capiendum.
</vers>
    <vers num="29"> Idcirco hæc dicit Dominus Deus: Pro
eo quod in memoriam revocastis iniquitatem vestram, et revelatæ
sunt prævaricationes vestræ, et apparuerunt peccata vestra in
omnibus operibus vestris; pro eo, inquam, quod in memoriam revocati
estis, manu capiemini.
</vers>
    <vers num="30"> Tu autem, profane, impie dux Israel,
cuius venit dies in tempore iniquitatis finitæ —
</vers>
    <vers num="31"> hæc dicit Dominus Deus —
auferatur cidaris, tollatur corona; hoc non erit amplius. Humile
sublevetur, et sublime humilietur.
</vers>
    <vers num="32"> Ruinam, ruinam, ruinam ponam illud;
et hoc non fiet, donec veniat, cuius est iudicium, et tradam
ei.
</vers>
    <vers num="33"> Et tu, fili hominis, propheta et
dic: Hæc dicit Dominus Deus ad filios Ammon et ad opprobrium
eorum; et dices: Gladius, gladius est evaginatus ad occidendum,
limatus ad consumendum, ut fulgeat,
</vers>
    <vers num="34"> cum tibi videntur vana, et
divinantur mendacia, ut ponatur gladius ad colla profanorum
impiorum, quorum venit dies in tempore iniquitatis finitæ.
</vers>
    <vers num="35"> Revertatur ad vaginam suam. In loco,
in quo creatus es, in terra nativitatis tuæ iudicabo te.
</vers>
    <vers num="36"> Et effundam super te indignationem
meam, in igne furoris mei sufflabo in te; daboque te in manus
hominum insipientium et fabricantium interitum.
</vers>
    <vers num="37"> Igni eris cibus, sanguis tuus erit
in medio terræ; oblivioni traderis, quia ego Dominus locutus
sum ».</vers>
  </cap>
  <subtitulum>Capitulum 22</subtitulum>
  <cap num="22">
    <vers num="1"> Et factum est verbum Domini ad me
dicens:
</vers>
    <vers num="2"> « Et tu, fili hominis, num
iudicas, num iudicas civitatem sanguinum?
</vers>
    <vers num="3"> Et ostendes ei omnes abominationes
suas et dices: Hæc dicit Dominus Deus: Civitas effundens sanguinem
in medio sui, ut veniat tempus eius et, quæ fecit idola contra
semetipsam, ut pollueretur.
</vers>
    <vers num="4"> In sanguine tuo, qui a te effusus
est, deliquisti; et in idolis tuis, quæ fecisti, polluta es; et
appropinquare fecisti dies tuos et adduxisti tempus annorum tuorum.
Propterea dedi te opprobrium gentibus et irrisionem universis
terris.
</vers>
    <vers num="5"> Quæ iuxta sunt et quæ procul a te,
triumphabunt de te, sordibus famosa, grandis tumultu.
</vers>
    <vers num="6"> Ecce principes Israel singuli pro
brachio suo fuerunt in te ad effundendum sanguinem.
</vers>
    <vers num="7"> Pater et mater contempti sunt in te,
advena oppressus est in medio tui, pupillum et viduam afflixerunt
apud te.
</vers>
    <vers num="8"> Sanctuaria mea sprevisti et sabbata
mea profanasti.
</vers>
    <vers num="9"> Viri detractores fuerunt in te ad
effundendum sanguinem et super montes comederunt in te; scelus
operati sunt in medio tui.
</vers>
    <vers num="10"> Verecundiora patris discooperuerunt
in te, immunditiam menstruatæ humiliaverunt in te;
</vers>
    <vers num="11"> et unus in uxorem proximi sui
operatus est abominationem, et alter nurum suam polluit nefarie;
frater sororem suam, filiam patris sui, oppressit in te.
</vers>
    <vers num="12"> Munera acceperunt apud te ad
effundendum sanguinem, usuram et fenus accepisti et avare proximos
tuos calumniabaris meique oblita es, ait Dominus Deus.
</vers>
    <vers num="13"> Ecce complosi manus meas super
lucrum tuum, quod fecisti, et super sanguinem, qui effusus est in
medio tui.
</vers>
    <vers num="14"> Numquid sustinebit cor tuum, aut
prævalebunt manus tuæ in diebus, quos ego faciam tibi? Ego
Dominus locutus sum et faciam;
</vers>
    <vers num="15"> et dispergam te in nationes et
ventilabo te in terras et deficere faciam immunditiam tuam a
te:
</vers>
    <vers num="16"> et profanabo me in te in conspectu
gentium, et scies quia ego Dominus ».
</vers>
    <vers num="17"> Et factum est verbum Domini ad me
dicens:
</vers>
    <vers num="18"> « Fili hominis, versa est
mihi domus Israel in scoriam; omnes isti argentum et æs et stannum
et ferrum et plumbum in medio fornacis, scoria facti sunt.
</vers>
    <vers num="19"> Propterea hæc dicit Dominus Deus:
Eo quod versi estis omnes in scoriam, propterea ecce ego congregabo
vos in medio Ierusalem
</vers>
    <vers num="20"> congregatione argenti et æris et
ferri et plumbi et stanni in medio fornacis, ut succendatur in ea
ignis ad conflandum: sic congregabo in furore meo et in ira mea et
ponam et conflabo vos
</vers>
    <vers num="21"> et congregabo vos et succendam vos
in igne furoris mei, et conflabimini in medio eius.
</vers>
    <vers num="22"> Ut conflatur argentum in medio
fornacis, sic conflabimini in medio eius; et scietis quia ego
Dominus effuderim indignationem meam super vos ».
</vers>
    <vers num="23"> Et factum est verbum Domini ad me
dicens:
</vers>
    <vers num="24"> « Fili hominis, dic ei:
Tu es terra, super quam non cecidit pluvia neque imber in die
furoris,
</vers>
    <vers num="25"> cuius duces in medio eius sicut leo
rugiens capiensque prædam: animas devoraverunt, opes et pretium
acceperunt, viduas eius multiplicaverunt in medio illius.
</vers>
    <vers num="26"> Sacerdotes eius contempserunt legem
meam et polluerunt sanctuaria mea, inter sanctum et profanum non
habuerunt distantiam et inter pollutum et mundum non docuerunt
distinguere et a sabbatis meis averterunt oculos suos, et
coinquinabar in medio eorum.
</vers>
    <vers num="27"> Principes eius in medio illius quasi
lupi rapientes prædam ad effundendum sanguinem et perdendas animas
et avare sectanda lucra.
</vers>
    <vers num="28"> Prophetæ autem eius liniebant eis
omnia calce, videntes vana et divinantes eis mendacium, dicentes:
“Hæc dicit Dominus Deus”, cum Dominus non sit
locutus.
</vers>
    <vers num="29"> Populus terræ calumniabatur
calumniam et rapiebat violenter; egenum et pauperem affligebant et
advenam opprimebant absque iudicio.
</vers>
    <vers num="30"> Et quæsivi de eis virum, qui
interponeret sæpem et staret in confractione contra me pro terra,
ne dissiparem eam, et non inveni.
</vers>
    <vers num="31"> Et effudi super eos indignationem
meam, in igne iræ meæ consumpsi eos, viam eorum in caput eorum
reddidi », ait Dominus Deus.</vers>
  </cap>
  <subtitulum>Capitulum 23</subtitulum>
  <cap num="23">
    <vers num="1"> Et factus est sermo Domini ad me
dicens:
</vers>
    <vers num="2"> « Fili hominis, duæ
mulieres filiæ matris unius fuerunt
</vers>
    <vers num="3"> et fornicatæ sunt in Ægypto, in
adulescentia sua fornicatæ sunt; ibi subacta sunt ubera earum, et
tactæ sunt mammæ virginitatis earum.
</vers>
    <vers num="4"> Nomina autem earum Oolla maior et
Ooliba soror eius; et habui eas, et pepererunt filios et filias:
porro earum nomina Samaria Oolla et Ierusalem Ooliba.
</vers>
    <vers num="5"> Fornicata est igitur Oolla discedens
a me; et insanivit in amatores suos, in Assyrios: bellatores
</vers>
    <vers num="6"> vestitos hyacintho, principes et
magistratus, iuvenes desiderabiles universi, equites ascensores
equorum.
</vers>
    <vers num="7"> Et dedit fornicationes suas ad eos
electos filiorum Assyriæ universos; et apud omnes, in quos
insanivit, in omnibus idolis eorum polluta est.
</vers>
    <vers num="8"> Insuper et fornicationes suas, quas
habuerat in Ægypto, non reliquit; nam et illi dormierunt cum ea in
adulescentia eius, et illi tetigerant ubera virginitatis eius et
effuderant fornicationem suam super eam.
</vers>
    <vers num="9"> Propterea tradidi eam in manus
amatorum suorum, in manus filiorum Assyriæ, in quos insanivit;
</vers>
    <vers num="10"> ipsi discooperuerunt ignominiam
eius, filios et filias illius tulerunt et ipsam occiderunt gladio;
et facta est famosa mulieribus, et iudicia perpetrarunt in ea.
</vers>
    <vers num="11"> Quod cum vidisset soror eius Ooliba,
plus quam illa insanivit libidine et fornicatione sua super
fornicationem sororis suæ.
</vers>
    <vers num="12"> In filios Assyriorum amore exarsit:
duces et magistratus, bellatores indutos veste pretiosa, equites,
qui vectabantur equis, adulescentes cuncti desiderabiles.
</vers>
    <vers num="13"> Et vidi quod polluta esset: via una
ambarum;
</vers>
    <vers num="14"> et auxit fornicationes suas. Cumque
vidisset viros depictos in pariete, imagines Chaldæorum expressas
sinopide,
</vers>
    <vers num="15"> et accinctos balteis renes, et
tiaras defluentes in capitibus eorum; aspectus essedariorum
omnibus, similitudo filiorum Babylonis, quorum patria Chaldæa.
</vers>
    <vers num="16"> Et insanivit super eos
concupiscentia oculorum suorum et misit nuntios ad eos in
Chaldæam.
</vers>
    <vers num="17"> Cumque venissent ad eam filii
Babylonis ad cubile amoris, polluerunt eam stupris suis; et, cum
polluta esset ab eis, recessit anima eius ab illis.
</vers>
    <vers num="18"> Cum manifestasset fornicationes suas
et discooperuisset ignominiam suam, recessit anima mea ab ea, sicut
recesserat anima mea a sorore eius.
</vers>
    <vers num="19"> Multiplicavit autem fornicationes
suas, recordans dies adulescentiæ suæ, quibus fornicata est in
terra Ægypti;
</vers>
    <vers num="20"> et insanivit libidine in amatores
suos, quorum membra sunt ut membra asinorum, et sicut fluxus
equorum fluxus eorum.
</vers>
    <vers num="21"> Et desiderasti scelus adulescentiæ
tuæ, quando subacta sunt in Ægypto ubera tua, et tactæ mammæ
pubertatis tuæ.
</vers>
    <vers num="22"> Propterea, Ooliba, hæc dicit
Dominus Deus: Ecce ego suscitabo amatores tuos contra te, de quibus
recessit anima tua; et congregabo eos adversum te in circuitu,
</vers>
    <vers num="23"> filios Babylonis et universos
Chaldæos, Phacud et Sue et Cue, omnes filios Assyriorum cum eis,
iuvenes desiderabiles, duces et magistratus universos, essedarios
et nominatos, ascensores equorum omnes.
</vers>
    <vers num="24"> Et venient super te instructi curru
et rota, cum multitudine populorum; scuto et clipeo et galea
armabuntur contra te undique, et dabo coram eis iudicium, et
iudicabunt te iudiciis suis.
</vers>
    <vers num="25"> Et ponam zelum meum in te, quem
exercent tecum in furore: nasum tuum et aures tuas præcident et,
quæ remanserint de te, gladio concident; ipsi filios tuos et
filias tuas capient, et novissimum tuum devorabitur igni.
</vers>
    <vers num="26"> Et denudabunt te vestimentis tuis et
tollent vasa gloriæ tuæ;
</vers>
    <vers num="27"> et cessare faciam scelus tuum de te
et fornicationem tuam de terra Ægypti, nec levabis oculos tuos ad
eos et Ægypti non recordaberis amplius.
</vers>
    <vers num="28"> Quia hæc dicit Dominus Deus: Ecce
ego tradam te in manu eorum, quos odisti, in manu, de quibus
recessit anima tua;
</vers>
    <vers num="29"> et agent tecum in odio et tollent
omnes labores tuos et dimittent te nudam et ignominia plenam, et
revelabitur ignominia fornicationum tuarum, scelus tuum et
fornicationes tuæ.
</vers>
    <vers num="30"> Fecerunt hæc tibi, quia fornicata
es post gentes, inter quas polluta es in idolis earum.
</vers>
    <vers num="31"> In via sororis tuæ ambulasti, et
dabo calicem eius in manu tua.
</vers>
    <vers num="32"> Hæc dicit Dominus Deus:
Calicem sororis tuæ bibes
profundum et latum
— eris in derisum et in subsannationem —:
est capacissimus.
</vers>
    <vers num="33"> Ebrietate et dolore repleberis,
calice stuporis et horroris,
calice sororis tuæ Samariæ,
</vers>
    <vers num="34"> et bibes illum et epotabis usque ad
fæces;
et fragmenta eius rodes
et ubera tua lacerabis,
quia ego locutus sum »,
ait Dominus Deus.
</vers>
    <vers num="35"> Propterea hæc dicit Dominus Deus:
« Quia oblita es mei et proiecisti me post tergum tuum,
tu quoque porta scelus tuum et fornicationes tuas ».
</vers>
    <vers num="36"> Et ait Dominus ad me:
« Fili hominis, numquid iudicas Oollam et Oolibam?
Annuntia ergo eis scelera earum.
</vers>
    <vers num="37"> Quia adulteratæ sunt, et sanguis in
manibus earum, et cum idolis suis fornicatæ sunt; insuper et
filios suos, quos genuerunt mihi, obtulerunt eis ad devorandum.
</vers>
    <vers num="38"> Sed et hoc fecerunt mihi: polluerunt
sanctuarium meum in die illa et sabbata mea profanaverunt.
</vers>
    <vers num="39"> Cumque immolarent filios suos idolis
suis et ingrederentur sanctuarium meum in die illa, ut polluerent
illud, ecce hæc fecerunt in medio domus meæ.
</vers>
    <vers num="40"> Quin et miserunt ad viros venientes
de longe, ad quos nuntius missus erat; itaque ecce venerunt. Quibus
te lavisti et circumlevisti stibio oculos tuos et ornata es mundo
muliebri;
</vers>
    <vers num="41"> sedisti in lecto pulcherrimo, et
mensa ornata est ante te, thymiama meum et unguentum meum posuisti
super eam.
</vers>
    <vers num="42"> Et vox multitudinis exsultantis erat
apud eam et apud viros multitudo hominum, qui adducebantur de
deserto; et posuerunt armillas in manibus earum et coronas
speciosas in capitibus earum.
</vers>
    <vers num="43"> Et dixi de ea, quæ attrita est in
adulteriis: Nunc fornicabitur in fornicatione sua etiam hæc.
</vers>
    <vers num="44"> Et ingressi sunt ad eam quasi ad
mulierem meretricem; sic ingrediebantur ad Oollam et ad Oolibam,
mulieres nefarias.
</vers>
    <vers num="45"> Viri ergo iusti sunt; hi iudicabunt
eas iudicio adulterarum et iudicio effundentium sanguinem, quia
adulteræ sunt, et sanguis in manibus earum ».
</vers>
    <vers num="46"> Hæc enim dicit Dominus Deus:
« Adduc ad eas congregationem et trade eas in terrorem
et in rapinam;
</vers>
    <vers num="47"> et lapidentur lapidibus
congregationis et confodiantur gladiis eorum; filios et filias
earum interficiant et domos earum igne succendant.
</vers>
    <vers num="48"> Et auferam scelus de terra, et
discent omnes mulieres, ne faciant secundum scelus vestrum;
</vers>
    <vers num="49"> et dabunt scelus vestrum super vos,
et peccata idolorum vestrorum portabitis et scietis quia ego
Dominus Deus ».</vers>
  </cap>
  <subtitulum>Capitulum 24</subtitulum>
  <cap num="24">
    <vers num="1"> Et factum est verbum Domini ad me
in anno nono, in mense decimo, decima mensis, dicens:
</vers>
    <vers num="2"> “Fili hominis, scribe tibi
nomen diei huius, in qua aggressus est rex Babylonis adversum
Ierusalem hodie.
</vers>
    <vers num="3"> Et dices per proverbium ad domum
irritatricem parabolam et loqueris ad eos: Hæc dicit Dominus
Deus:
Pone ollam; pone, inquam,
et mitte in ea aquam.
</vers>
    <vers num="4"> Congere frusta eius in ea,
omnem partem bonam, femur et armum,
electis ossibus imple eam,
</vers>
    <vers num="5"> pinguissimum pecus assume.
Compone quoque struem lignorum sub ea;
effervescant frusta eius,
et coque ossa illius in medio eius.
</vers>
    <vers num="6"> Propterea hæc dicit Dominus
Deus:
Væ civitati sanguinum,
ollæ, cuius rubigo in ea est,
et rubigo eius non exivit de ea!
Per partes et per partes suas eice ex ea,
neque cadat super eam sors.
</vers>
    <vers num="7"> Sanguis enim eius in medio eius
est,
super limpidissimam petram effudit illum;
non effudit illum super terram,
ut possit operiri pulvere;
</vers>
    <vers num="8"> ut superducerem indignationem
meam
et vindicta ulciscerer,
dedi sanguinem eius
super petram limpidissimam, ne operiretur.
</vers>
    <vers num="9"> Propterea hæc dicit Dominus
Deus:
Væ civitati sanguinum,
cuius ego grandem faciam pyram!
</vers>
    <vers num="10"> Congere ligna, succende ignem,
coque carnes usque ad consumptionem
et effunde ius,
et ossa comburentur.
</vers>
    <vers num="11"> Relinque quoque eam super prunas
vacuam,
ut incalescat, et ardescat æs eius,
et confletur in medio eius inquinamentum eius,
et consumatur rubigo eius.
</vers>
    <vers num="12"> Multo labore sudatum est,
et non exibit de ea nimia rubigo eius,
neque per ignem.
</vers>
    <vers num="13"> Immunditia tua execrabilis, quia
mundare te volui, et non es mundata a sordibus tuis; sed nec
mundaberis prius, donec quiescere faciam indignationem meam in
te.
</vers>
    <vers num="14"> Ego Dominus locutus sum; veniet et
faciam: non indulgebo nec parcam nec placabor. Iuxta vias tuas et
iuxta opera tua iudicabo te », dicit Dominus.
</vers>
    <vers num="15"> Et factum est verbum Domini ad me
dicens:
</vers>
    <vers num="16"> « Fili hominis, ecce ego
tollo a te delicias oculorum tuorum in plaga, et non planges neque
plorabis, neque fluent lacrimæ tuæ.
</vers>
    <vers num="17"> Ingemisce tacens, mortuorum luctum
non facies, corona tua circumligata sit tibi, et calceamenta tua
pones in pedibus tuis nec amictu ora velabis nec cibos lugentium
comedes ».
</vers>
    <vers num="18"> Locutus sum ergo ad populum mane, et
mortua est uxor mea vespere; fecique mane, sicut præceperat
mihi.
</vers>
    <vers num="19"> Et dixit ad me populus:
« Quare non indicas nobis, quid ista significent, quæ
tu facis? ».
</vers>
    <vers num="20"> Et dixi ad eos: « Sermo
Domini factus est ad me dicens:
</vers>
    <vers num="21"> Loquere domui Israel: Hæc dicit
Dominus Deus: Ecce ego polluam sanctuarium meum, superbiam roboris
vestri et delicias oculorum vestrorum et sollicitudinem animæ
vestræ. Filii vestri et filiæ, quas reliquistis, gladio
cadent.
</vers>
    <vers num="22"> Et facietis, sicut feci: ora amictu
non velabitis et cibos lugentium non comedetis,
</vers>
    <vers num="23"> coronas habebitis in capitibus
vestris et calceamenta in pedibus, non plangetis neque flebitis,
sed tabescetis in iniquitatibus vestris, et unusquisque gemet ad
fratrem suum.
</vers>
    <vers num="24"> Eritque Ezechiel vobis in portentum:
iuxta omnia, quæ fecit, facietis, cum venerit istud, et scietis
quia ego Dominus Deus.
</vers>
    <vers num="25"> Et tu, fili hominis, ecce in die,
quo tollam ab eis fortitudinem eorum et gaudium magnificentiæ et
delicias oculorum eorum et desiderium animæ eorum, filios et
filias eorum;
</vers>
    <vers num="26"> in die illa, cum venerit fugiens ad
te, ut annuntiet tibi,
</vers>
    <vers num="27"> in die, inquam, illa aperietur os
tuum cum eo, qui fugit; et loqueris et non silebis ultra erisque
eis in portentum, et scient quia ego Dominus ».</vers>
  </cap>
  <subtitulum>Capitulum 25</subtitulum>
  <cap num="25">
    <vers num="1"> Et factus est sermo Domini ad me
dicens:
</vers>
    <vers num="2"> « Fili hominis, pone
faciem tuam contra filios Ammon et propheta de eis
</vers>
    <vers num="3"> et dices filiis Ammon: Audite verbum
Domini Dei.
Hæc dicit Dominus Deus: Pro eo quod dixisti: “Euge!”
super sanctuarium meum, quia pollutum est, et super terram Israel,
quoniam desolata est, et super domum Iudæ, quoniam ducti sunt in
captivitatem,
</vers>
    <vers num="4"> idcirco ego tradam te filiis
orientalibus in hereditatem, et collocabunt castra sua in te et
ponent in te tentoria sua; ipsi comedent fruges tuas, et ipsi
bibent lac tuum.
</vers>
    <vers num="5"> Daboque Rabba in pascua camelorum et
filios Ammon in cubile pecorum, et scietis quia ego Dominus.
</vers>
    <vers num="6"> Quia hæc dicit Dominus Deus: Pro eo
quod plausisti manu et percussisti pede et gavisa es ex toto
affectu super terram Israel,
</vers>
    <vers num="7"> idcirco ecce ego extendam manum meam
super te et tradam te in direptionem gentium et interficiam te de
populis et perdam de terris et conteram, et scies quia ego
Dominus.
</vers>
    <vers num="8"> Hæc dicit Dominus Deus: Pro eo quod
dixerunt Moab et Seir: “Ecce sicut omnes gentes domus
Iudæ!”,
</vers>
    <vers num="9"> idcirco ecce ego aperiam latus Moab
privans eam civitatibus, civitatibus, inquam, eius, a finibus eius,
decore terræ: Bethiesimoth et Baalmeon et Cariathaim;
</vers>
    <vers num="10"> filiis orientis cum filiis Ammon
dabo eam in hereditatem, ut non sit memoria ultra filiorum Ammon in
gentibus.
</vers>
    <vers num="11"> Et in Moab faciam iudicia, et scient
quia ego Dominus.
</vers>
    <vers num="12"> Hæc dicit Dominus Deus: Pro eo quod
fecit Idumæa ultionem, ut se vindicaret de domo Iudæ, peccavitque
delinquens et vindictam expetivit de eis,
</vers>
    <vers num="13"> idcirco hæc dicit Dominus Deus:
Extendam manum meam super Idumæam et auferam de ea hominem et
iumentum et faciam eam desertum; de Theman et usque Dedan gladio
cadent.
</vers>
    <vers num="14"> Et dabo ultionem meam super Idumæam
per manum populi mei Israel, et facient in Edom iuxta iram meam et
furorem meum, et scient vindictam meam, dicit Dominus Deus.
</vers>
    <vers num="15"> Hæc dicit Dominus Deus: Pro eo quod
fecerunt Palæstini in vindicta et ulti se sunt toto animo
interficientes et implentes inimicitias sempiternas,
</vers>
    <vers num="16"> propterea hæc dicit Dominus Deus:
Ecce ego extendam manum meam super Palæstinos et interficiam
Cherethæos et perdam reliquias maritimæ regionis;
</vers>
    <vers num="17"> faciamque in eis ultiones magnas,
arguens in furore, et scient quia ego Dominus, cum dedero vindictam
meam super eos ».</vers>
  </cap>
  <subtitulum>Capitulum 26</subtitulum>
  <cap num="26">
    <vers num="1"> Et factum est in undecimo anno,
prima mensis, factus est sermo Domini ad me dicens:
</vers>
    <vers num="2"> “Fili hominis, pro eo quod
dixit Tyrus de Ierusalem:
“Euge, confracta est
porta populorum!
Conversa est ad me;
quæ erat plena, deserta est”,
</vers>
    <vers num="3"> propterea hæc dicit Dominus
Deus:
Ecce ego super te, Tyre,
et ascendere faciam ad te gentes multas,
sicut ascendit mare fluctuans;
</vers>
    <vers num="4"> et dissipabunt muros Tyri
et destruent turres eius,
et radam pulverem eius de ea,
et dabo eam in limpidissimam petram.
</vers>
    <vers num="5"> Siccatio sagenarum
erit in medio maris,
quia ego locutus sum,
ait Dominus Deus;
et erit in direptionem gentibus.
</vers>
    <vers num="6"> Filiæ quoque eius, quæ sunt in
agro,
gladio interficientur,
et scient quia ego Dominus.
</vers>
    <vers num="7"> Quia hæc dicit Dominus Deus:
Ecce ego adducam ad Tyrum
Nabuchodonosor, regem Babylonis,
ab aquilone, regem regum,
cum equis et curribus et equitibus
et cœtu populoque magno.
</vers>
    <vers num="8"> Filias tuas, quæ sunt in agro,
gladio interficiet,
et circumdabit te munitionibus
et comportabit aggerem in gyro
et levabit contra te clipeum
</vers>
    <vers num="9"> et vineas et arietes temperabit in
muros tuos
et turres tuas destruet in armatura sua.
</vers>
    <vers num="10"> Inundatione equorum eius
operiet te pulvis eorum,
a sonitu equitum
et rotarum et curruum
movebuntur muri tui,
dum ingressus fuerit portas tuas
quasi per introitus urbis dissipatæ.
</vers>
    <vers num="11"> Ungulis equorum suorum
conculcabit omnes plateas tuas,
populum tuum gladio cædet,
et columnæ tuæ fortissimæ
in terram corruent.
</vers>
    <vers num="12"> Vastabunt opes tuas,
diripient negotiationes tuas
et destruent muros tuos
et domos tuas præclaras subvertent
et lapides tuos et ligna tua et pulverem tuum
in medio aquarum ponent.
</vers>
    <vers num="13"> Et quiescere faciam tumultum
canticorum tuorum,
et sonitus cithararum tuarum non audietur amplius,
</vers>
    <vers num="14"> et dabo te in limpidissimam
petram;
siccatio sagenarum eris,
nec ædificaberis ultra,
quia ego locutus sum,
dicit Dominus Deus.
</vers>
    <vers num="15"> Hæc dicit Dominus Deus Tyro:
Numquid non a sonitu ruinæ tuæ et gemitu interfectorum tuorum,
cum occisi fuerint in medio tui, commovebuntur insulæ?
</vers>
    <vers num="16"> Et descendent de sedibus suis omnes
principes maris et auferent pallia sua et vestimenta sua varia
abicient; et induentur stupore, in terra sedebunt et attoniti et
tremefacti stupebunt super te.
</vers>
    <vers num="17"> Et assumentes super te lamentum
dicent tibi:
“Quomodo peristi, quæ habitas in mari,
urbs inclita,
quæ fuisti fortis in mari
cum habitatoribus tuis,
quos formidabant universi!
</vers>
    <vers num="18"> Nunc stupebunt naves
in die ruinæ tuæ,
et turbabuntur insulæ in mari
ob exitum tuum”.
</vers>
    <vers num="19"> Quia hæc dicit Dominus Deus: Cum
dedero te urbem desolatam sicut civitates, quæ non habitantur, et
adduxero super te abyssum, et operuerint te aquæ multæ,
</vers>
    <vers num="20"> detraham te cum his, qui descendunt
in lacum, ad populum pristinum et collocabo te in profundis terræ
sicut ruinas a sæculo cum his, qui descendunt in lacum, ut non
habiteris et consistas in terra viventium;
</vers>
    <vers num="21"> in nihilum redigam te, et non eris
et requisita non invenieris ultra in sempiternum »,
dicit Dominus Deus.</vers>
  </cap>
  <subtitulum>Capitulum 27</subtitulum>
  <cap num="27">
    <vers num="1"> Et factum est verbum Domini ad me
dicens:
</vers>
    <vers num="2"> “Tu ergo, fili hominis, assume
super Tyrum lamentum
</vers>
    <vers num="3"> et dices Tyro, quæ habitat in
introitu maris, negotiatrici populorum ad insulas multas: Hæc
dicit Dominus Deus:
O Tyre, tu dixisti: “Perfecti decoris ego sum!”.
</vers>
    <vers num="4"> In corde maris fines tui;
qui te ædificaverunt, impleverunt decorem tuum.
</vers>
    <vers num="5"> Abietibus de Sanir exstruxerunt
tibi omnia tabulata;
cedrum de libano tulerunt,
ut facerent tibi malum;
</vers>
    <vers num="6"> quercus de Basan
dolaverunt in remos tuos
et transtra tua fecerunt ex ebore
et cupressis de insulis Cetthim.
</vers>
    <vers num="7"> Byssus varia texta de Ægypto
erat tibi in velum,
ut poneretur in malo,
hyacinthus et purpura de insulis Elisa
facta sunt operimentum tuum.
</vers>
    <vers num="8"> Habitatores Sidonis et Aradii
fuerunt remiges tui;
sapientes tui, Tyre,
facti sunt nautæ tui.
</vers>
    <vers num="9"> Senes Gibli et prudentes eius fuerunt
in te,
ut sarcirent rimas tuas.
Omnes naves maris et nautæ earum
fuerunt in te, ut mercarentur merces tuas.
</vers>
    <vers num="10"> Persæ et Lud et Phut
erant in exercitu tuo,
viri bellatores tui.
Clipeum et galeam suspenderunt in te;
ipsi dederunt tibi splendorem.
</vers>
    <vers num="11"> Filii Aradii cum exercitu tuo erant
super muros tuos in circuitu, et Gammadii erant in turribus tuis.
Clipeos suos suspenderunt in muris tuis per gyrum; ipsi
compleverunt pulchritudinem tuam.
</vers>
    <vers num="12"> Tharsis negotiatrix tua propter
multitudinem cunctarum divitiarum; argentum, ferrum, stannum
plumbumque dederunt pro mercibus tuis.
</vers>
    <vers num="13"> Iavan, Thubal et Mosoch ipsi
institores tui; mancipia et vasaaerea adduxerunt tibi in
commutationem populo tuo.
</vers>
    <vers num="14"> De domo Thogorma equos et equites et
mulos adduxerunt pro mercibus tuis ad forum tuum;
</vers>
    <vers num="15"> filii Rhodi negotiatores tui;
insulæ multæ negotiatio manus tuæ: dentes eburneos et ebenina
reddiderunt tibi ut tributum.
</vers>
    <vers num="16"> Edom negotiator tuus propter
multitudinem operum tuorum; carbunculum, purpuram et scutulata et
byssum et corallia et rubinum attulerunt pro mercibus tuis.
</vers>
    <vers num="17"> Iuda et terra Israel ipsi institores
tui; frumentum primum, balsamum et mel et oleum et resinam
attulerunt tibi in commutationem.
</vers>
    <vers num="18"> Damascenus negotiator tuus propter
multitudinem operum tuorum, propter multitudinem diversarum opum;
vinum de Helbon et lanam de Sahar
</vers>
    <vers num="19"> et vinum de Uzal pro mercibus tuis
dederunt; ferrum fabrefactum, cassia et calamus in commutatione tua
erat.
</vers>
    <vers num="20"> Dedan institores tui in tapetibus ad
equitandum.
</vers>
    <vers num="21"> Arabia et universi principes Cedar
ipsi negotiatores manus tuæ; cum agnis et arietibus et hædis, cum
quibus erant negotiatores tui.
</vers>
    <vers num="22"> Venditores Saba et Regma, ipsi
negotiatores tui, universa prima aromata et omnem lapidem pretiosum
et aurum dederunt pro mercibus tuis.
</vers>
    <vers num="23"> Charran et Chenne et Eden
negotiatores tui; Saba, Assyria et Chelmad venditores tui.
</vers>
    <vers num="24"> Ipsi negotiatores tui cum vestibus
splendidis, involucris hyacinthinis et polymitis texturisque
discoloribus, funibus obvolutis et cedris in negotiationibus
tuis.
</vers>
    <vers num="25"> Naves Tharsis, principes tui
in negotiatione tua;
et repleta es et glorificata nimis
in corde maris.
</vers>
    <vers num="26"> In aquis multis adduxerunt te
remiges tui;
ventus auster contrivit te
in corde maris.
</vers>
    <vers num="27"> Divitiæ tuæ et thesauri tui et
multiplices merces tuæ,
nautæ tui et gubernatores tui,
resarcientes rimas tuas et commutantes merces tuas,
omnes quoque viri bellatores tui,
qui sunt in te,
cum universa multitudine tua,
quæ est in medio tui,
cadent in corde maris
in die ruinæ tuæ.
</vers>
    <vers num="28"> A sonitu clamoris gubernatorum
tuorum
conturbabuntur litora.
</vers>
    <vers num="29"> Et descendent de navibus suis
omnes, qui tenebant remum;
nautæ et universi gubernatores maris
in terra stabunt.
</vers>
    <vers num="30"> Et eiulabunt super te voce magna
et clamabunt amare;
et superiacient pulverem capitibus suis,
in cinere volutabuntur.
</vers>
    <vers num="31"> Et radent super te calvitium
et accingentur ciliciis
et plorabunt te in amaritudine animæ
ploratu amarissimo;
</vers>
    <vers num="32"> et assument super te congementes
carmen lugubre
et plangent te:
“Quæ est ut Tyrus, quæ obmutuit
in medio maris?
</vers>
    <vers num="33"> Cum venissent merces tuæ de mari,
satiasti populos multos;
in multitudine divitiarum tuarum et mercium tuarum
ditasti reges terræ.
</vers>
    <vers num="34"> Nunc contrita es a mari
in profundis aquarum.
Opes tuæ et omnis multitudo tua,
quæ erat in medio tui,
ceciderunt.
</vers>
    <vers num="35"> Universi habitatores insularum
obstupuerunt super te,
et reges earum horrore formidarunt vultu conturbato;
</vers>
    <vers num="36"> negotiatores in populis sibilaverunt
super te.
In horrorem facta es
et non eris usque in perpetuum” ».</vers>
  </cap>
  <subtitulum>Capitulum 28</subtitulum>
  <cap num="28">
    <vers num="1"> Et factus est sermo Domini ad me
dicens:
</vers>
    <vers num="2"> « Fili hominis, dic
principi Tyri: Hæc dicit Dominus Deus:
Eo quod elevatum est cor tuum,
et dixisti: “Deus ego sum
et in cathedra deorum sedeo
in corde maris!”,
cum sis homo et non Deus,
et dedisti cor tuum quasi cor Dei.
</vers>
    <vers num="3"> Ecce sapientior es tu Danel,
omne secretum non est absconditum a te,
</vers>
    <vers num="4"> in sapientia et prudentia tua
fecisti tibi opes
et acquisisti aurum et argentum
in thesauris tuis;
</vers>
    <vers num="5"> in multitudine sapientiæ tuæ et in
negotiatione tua
multiplicasti tibi opes,
et elevatum est cor tuum in opibus tuis.
</vers>
    <vers num="6"> Propterea hæc dicit Dominus Deus: Eo
quod fecisti cor tuum quasi cor Dei,
</vers>
    <vers num="7"> idcirco ecce ego adducam super te
alienos violentissimos gentium;
et nudabunt gladios suos super pulchritudinem sapientiæ tuæ
et polluent splendorem tuum.
</vers>
    <vers num="8"> In fossam detrahent te, et
morieris
interitu occisorum in corde maris.
</vers>
    <vers num="9"> Numquid dicens loqueris: “Deus
ego sum!”
coram interficientibus te,
cum sis homo et non Deus
in manu occidentium te?
</vers>
    <vers num="10"> Morte incircumcisorum morieris
in manu alienorum,
quia ego locutus sum »,
ait Dominus Deus.
</vers>
    <vers num="11"> Et factus est sermo Domini ad me
dicens: « Fili hominis, leva planctum super regem
Tyri
</vers>
    <vers num="12"> et dices ei: Hæc dicit Dominus
Deus:
Tu signaculum perfectum,
plenus sapientia et perfectus decore;
</vers>
    <vers num="13"> in deliciis paradisi Dei fuisti,
omnis lapis pretiosus operimentum tuum:
sardius, topazius et iaspis,
chrysolithus et onyx et beryllus,
sapphirus et carbunculus et smaragdus,
aurum opus cælaturæ in te;
in die, qua conditus es, præparata sunt.
</vers>
    <vers num="14"> Cum cherub extento et protegente te
posui te,
in monte sancto Dei fuisti,
in medio lapidum ignitorum ambulasti,
</vers>
    <vers num="15"> perfectus in viis tuis
a die conditionis tuæ,
donec inventa est iniquitas in te.
</vers>
    <vers num="16"> In multitudine negotiationis tuæ
repleta sunt interiora tua
iniquitate, et peccasti.
Et eieci te de monte Dei,
et perdidit te cherub protegens
de medio lapidum ignitorum.
</vers>
    <vers num="17"> Elevatum est cor tuum in decore
tuo;
perdidisti sapientiam tuam propter splendorem tuum:
in terram proieci te,
ante faciem regum dedi te, ut cernerent te.
</vers>
    <vers num="18"> In multitudine iniquitatum
tuarum
et iniquitate negotiationis tuæ
polluisti sanctuaria tua;
producam ergo ignem de medio tui,
qui comedat te,
et dabo te in cinerem super terram
in conspectu omnium videntium te.
</vers>
    <vers num="19"> Omnes, qui viderint te, in
gentibus
obstupescent super te;
in horrorem factus es
et non eris in perpetuum ».
</vers>
    <vers num="20"> Et factus est sermo Domini ad me
dicens:
</vers>
    <vers num="21"> « Fili hominis, pone
faciem tuam contra Sidonem et propheta de ea
</vers>
    <vers num="22"> et dices: Hæc dicit Dominus
Deus:
Ecce ego ad te, Sidon,
et glorificabor in medio tui,
et scient quia ego Dominus,
cum fecero in ea iudicia
et sanctificatus fuero in ea.
</vers>
    <vers num="23"> Et immittam ei pestilentiam
et sanguinem in plateis eius,
et corruent interfecti in medio eius gladio per circuitum,
et scient quia ego Dominus.
</vers>
    <vers num="24"> Et non erit ultra domui Israel
stimulus amaritudinis et spina dolorem inferens undique per
circuitum eorum, qui adversantur eis, et scient quia ego Dominus
Deus.
</vers>
    <vers num="25"> Hæc dicit Dominus Deus: Quando
congregavero domum Israel de populis, in quibus dispersi sunt,
sanctificabor in eis coram gentibus, et habitabunt in terra sua,
quam dedi servo meo Iacob;
</vers>
    <vers num="26"> et habitabunt in ea securi et
ædificabunt domos plantabuntque vineas et habitabunt confidenter,
cum fecero iudicia in omnibus, qui adversantur eis per circuitum,
et scient quia ego Dominus Deus eorum ».</vers>
  </cap>
  <subtitulum>Capitulum 29</subtitulum>
  <cap num="29">
    <vers num="1"> In anno decimo, in decimo mense,
duodecima mensis, factum est verbum Domini ad me dicens:
</vers>
    <vers num="2"> « Fili hominis, pone
faciem tuam contra pharaonem, regem Ægypti, et prophetabis de eo
et de Ægypto universa.
</vers>
    <vers num="3"> Loquere et dices: Hæc dicit Dominus
Deus:
Ecce ego ad te, pharao,
rex Ægypti,
draco magne, qui cubas
in medio fluminum tuorum
et dicis: “Meus est fluvius,
et ego feci memetipsum!”.
</vers>
    <vers num="4"> Et ponam uncos in maxillis tuis
et agglutinabo pisces fluminum tuorum squamis tuis
et extraham te de medio fluminum tuorum,
et universi pisces tui squamis tuis adhærebunt.
</vers>
    <vers num="5"> Et proiciam te in desertum
et omnes pisces fluminum tuorum.
Super faciem terræ cades;
non colligeris neque congregaberis.
Bestiis terræ et volatilibus cæli
dedi te ad devorandum.
</vers>
    <vers num="6"> Et scient omnes habitatores
Ægypti
quia ego Dominus,
pro eo quod fuisti baculus arundineus
domui Israel:
</vers>
    <vers num="7"> quando apprehenderunt te manu,
confractus es et lacerasti omnem umerum eorum
et, innitentibus eis super te,
comminutus es
et dissolvisti omnes lumbos eorum.
</vers>
    <vers num="8"> Propterea hæc dicit Dominus Deus:
Ecce ego adducam super te gladium et interficiam de te hominem et
iumentum;
</vers>
    <vers num="9"> et erit terra Ægypti in desertum et
solitudinem, et scient quia ego Dominus. Pro eo quod dixeris:
“Fluvius meus est, et ego feci!”,
</vers>
    <vers num="10"> idcirco ecce ego ad te et ad flumina
tua, daboque terram Ægypti in solitudines, gladio dissipatam a
Magdolo ad Syenen et usque ad terminos Chus.
</vers>
    <vers num="11"> Non pertransibit eam pes hominis,
neque pes iumenti gradietur in ea, et non habitabitur quadraginta
annis;
</vers>
    <vers num="12"> daboque terram Ægypti desertam in
medio terrarum desertarum, et civitates eius in medio urbium
subversarum erunt desolatæ quadraginta annis, et dispergam
Ægyptios in nationes et ventilabo eos in terras.
</vers>
    <vers num="13"> Quia hæc dicit Dominus Deus: Post
finem quadraginta annorum congregabo Ægyptios de populis, in
quibus dispersi fuerunt,
</vers>
    <vers num="14"> et convertam sortem Ægypti et
collocabo eos in terra Phatures, in terra nativitatis suæ; et
erunt ibi in regnum humile.
</vers>
    <vers num="15"> Inter regna cetera erit humillima et
non elevabitur ultra super nationes, et imminuam eos, ne imperent
gentibus.
</vers>
    <vers num="16"> Neque erunt ultra domui Israel in
confidentiam, in memoriam revocans iniquitatem, cum sequerentur
eos, et scient quia ego Dominus Deus ».
</vers>
    <vers num="17"> Et factum est in vicesimo et septimo
anno, in primo, in una mensis, factum est verbum Domini ad me
dicens:
</vers>
    <vers num="18"> « Fili hominis,
Nabuchodonosor, rex Babylonis, servire fecit exercitum suum
servitute magna adversus Tyrum; omne caput decalvatum et omnis
umerus attritus est, et merces non est reddita ei neque exercitui
eius de Tyro pro servitute, qua servivit adversum eam.
</vers>
    <vers num="19"> Propterea hæc dicit Dominus Deus:
Ecce ego dabo Nabuchodonosor, regi Babylonis, terram Ægypti, et
accipiet opes eius et deprædabitur manubias eius et diripiet
spolia eius, et erit merces exercitui illius,
</vers>
    <vers num="20"> ut stipendium eius, pro quo servivit
adversum eam. Dedi ei terram Ægypti pro eo quod laboraverunt mihi,
ait Dominus Deus.
</vers>
    <vers num="21"> In die illo germinare faciam cornu
domui Israel, et tibi dabo apertum os in medio eorum, et scient
quoniam ego Dominus ».</vers>
  </cap>
  <subtitulum>Capitulum 30</subtitulum>
  <cap num="30">
    <vers num="1"> Et factum est verbum Domini ad me
dicens:
</vers>
    <vers num="2"> « Fili hominis, propheta
et dic: Hæc dicit Dominus Deus:
Ululate, væ diei,
</vers>
    <vers num="3"> quia iuxta est dies,
et appropinquat dies Domini,
dies nubis; tempus gentium erit.
</vers>
    <vers num="4"> Et veniet gladius in Ægyptum,
et erit pavor in Chus,
cum ceciderint vulnerati in Ægypto,
et ablatæ fuerint opes illius,
et destructa fundamenta eius.
</vers>
    <vers num="5"> Chus et Phut et Lud et omne vulgus
promiscuum
et Chub et filii terræ fœderis
cum eis gladio cadent.
</vers>
    <vers num="6"> Hæc dicit Dominus Deus:
Et corruent fulcientes Ægyptum,
et destruetur superbia potentiæ eius;
a Magdolo usque ad Syenen gladio cadent in ea,
ait Dominus Deus.
</vers>
    <vers num="7"> Et dissipabuntur in medio terrarum
desolatarum, et urbes eius in medio civitatum desertarum erunt;
</vers>
    <vers num="8"> et scient quia ego Dominus, cum
dedero ignem in Ægyptum, et attriti fuerint omnes auxiliatores
eius.
</vers>
    <vers num="9"> In die illa egredientur nuntii a
facie mea in navibus ad conterendam confidentiam Chus, et erit
pavor in eis in die Ægypti, quia veniet.
</vers>
    <vers num="10"> Hæc dicit Dominus Deus: Cessare
faciam pompam Ægypti in manu Nabuchodonosor, regis Babylonis.
</vers>
    <vers num="11"> Ipse et populus eius cum eo
violentissimi gentium adducentur ad disperdendam terram; et
evaginabunt gladios suos super Ægyptum et implebunt terram
interfectis.
</vers>
    <vers num="12"> Et faciam alveos fluminum aridos et
tradam terram in manu pessimorum et dissipabo terram et
plenitudinem eius in manu alienorum. Ego Dominus locutus sum.
</vers>
    <vers num="13"> Hæc dicit Dominus Deus:
Et disperdam simulacra
et cessare faciam idola de Memphi,
et dux de terra Ægypti
non erit amplius,
et dabo terrorem in terra Ægypti.
</vers>
    <vers num="14"> Et disperdam terram Phatures
et dabo ignem in Tani
et faciam iudicia in No.
</vers>
    <vers num="15"> Et effundam indignationem meam super
Sin, robur Ægypti, et interficiam multitudinem No.
</vers>
    <vers num="16"> Et dabo ignem in Ægypto; quasi
parturiens dolebit Sin, et in No scissura erit, et contra Memphin
hostes plena die.
</vers>
    <vers num="17"> Iuvenes Heliopoleos et Bubasti
gladio cadent, et ipsæ captivæ ducentur.
</vers>
    <vers num="18"> Et in Taphnis nigrescet dies, cum
contrivero ibi sceptra Ægypti, et defecerit in ea superbia
potentiæ eius; ipsam nubes operiet, filiæ autem eius in
captivitatem ducentur.
</vers>
    <vers num="19"> Et faciam iudicia in Ægypto, et
scient quia ego Dominus ».
</vers>
    <vers num="20"> Et factum est in undecimo anno, in
primo, in septima mensis, factum est verbum Domini ad me
dicens:
</vers>
    <vers num="21"> « Fili hominis, brachium
pharaonis, regis Ægypti, confregi, et ecce non est obvolutum, ut
restitueretur ei sanitas, ut ligaretur pannis et farciretur
linteolis, ut recepto robore posset tenere gladium.
</vers>
    <vers num="22"> Propterea hæc dicit Dominus Deus:
Ecce ego ad pharaonem, regem Ægypti, et comminuam brachium eius
forte sed confractum et deiciam gladium de manu eius
</vers>
    <vers num="23"> et dispergam Ægyptum in gentibus et
ventilabo eos in terris.
</vers>
    <vers num="24"> Et confortabo brachia regis
Babylonis daboque gladium meum in manu eius; et confringam brachia
pharaonis, et gemet gemitibus sicut transfixus coram facie
eius.
</vers>
    <vers num="25"> Et confortabo brachia regis
Babylonis, et brachia pharaonis concident; et scient quia ego
Dominus, cum dedero gladium meum in manu regis Babylonis, et
extenderit eum super terram Ægypti.
</vers>
    <vers num="26"> Et dispergam Ægyptum in nationes et
ventilabo eos in terras, et scient quia ego
Dominus ».</vers>
  </cap>
  <subtitulum>Capitulum 31</subtitulum>
  <cap num="31">
    <vers num="1"> Et factum est in anno undecimo,
in tertio, una mensis, factum est verbum Domini ad me dicens:
</vers>
    <vers num="2"> « Fili hominis, dic
pharaoni, regi Ægypti, et pompæ eius:
Cui similis factus es in magnitudine tua?
</vers>
    <vers num="3"> Ecce abies, quasi cedrus in
Libano,
pulcher ramis et frondibus nemorosus
excelsusque altitudine,
et inter nubes elevatum est cacumen eius;
</vers>
    <vers num="4"> aquæ nutrierunt illum,
abyssus exaltavit eum,
flumina eius manabant
in circuitu radicum eius,
et rivos suos emisit
ad universa ligna campi.
</vers>
    <vers num="5"> Propterea elevata est altitudo
eius
super omnia ligna campi,
et multiplicata sunt arbusta eius,
et elevati sunt rami eius
propter aquas multas.
</vers>
    <vers num="6"> Cumque extendisset umbram suam,
in ramis eius fecerunt nidos
omnia volatilia cæli,
et sub frondibus eius genuerunt
omnes bestiæ campi,
et sub umbra illius habitabat
universa multitudo gentium;
</vers>
    <vers num="7"> eratque pulcherrimus in magnitudine
sua
et in dilatatione arbustorum suorum,
erat enim radix illius
iuxta aquas multas.
</vers>
    <vers num="8"> Cedri non fuerunt pares illi
in paradiso Dei;
abietes non adæquaverunt
ramos eius,
et platani non fuerunt
æquæ frondibus illius;
omne lignum paradisi Dei
non est assimilatum illi et pulchritudini eius,
</vers>
    <vers num="9"> quoniam speciosum feci eum
et multis condensisque frondibus:
et æmulata sunt eum omnia ligna Eden,
quæ erant in paradiso Dei.
</vers>
    <vers num="10"> Propterea hæc dicit Dominus Deus:
Pro eo quod sublimatus est in altitudine et dedit summitatem suam
usque in nubes, et elevatum est cor eius in altitudine sua,
</vers>
    <vers num="11"> tradam eum in manu potentis
principis gentium; faciens faciet ei: iuxta impietatem eius eieci
eum.
</vers>
    <vers num="12"> Et succident illum alieni,
violentissimi nationum; et proicient eum super montes, et in
cunctis convallibus corruent rami eius, et confringentur arbusta
eius in universis voraginibus terræ, et recedent de umbra eius
omnes populi terræ et relinquent eum.
</vers>
    <vers num="13"> Super ruinam eius habitabunt
omnia volatilia cæli,
et in ramis eius erunt
universæ bestiæ campi,
</vers>
    <vers num="14"> ne eleventur in altitudine sua
omnia ligna aquarum neque ponant
sublimitatem suam inter nubes nec
stent apud eas in sublimitate sua
omnia, quæ irrigantur aquis, quia
omnes traditi sunt in mortem
ad inferiora terræ,
in medio filiorum hominum,
ad eos, qui descendunt in lacum.
</vers>
    <vers num="15"> Hæc dicit Dominus Deus: In die,
quando descendit ad inferos, induxi luctum, operui propter eum
abyssum et prohibui flumina eius et cœrcui aquas multas; obscuravi
super eum Libanum, et omnia ligna agri concussa sunt.
</vers>
    <vers num="16"> A sonitu ruinæ eius commovi gentes,
cum deducerem eum ad infernum cum his, qui descendebant in lacum;
et consolata sunt in inferioribus terræ omnia ligna Eden, egregia
atque præclara in Libano, universa, quæ irrigabantur aquis.
</vers>
    <vers num="17"> Nam et ipsi cum eo descenderunt ad
infernum ad interfectos gladio et auxiliatores eius, qui sederant
sub umbra eius in medio nationum.
</vers>
    <vers num="18"> Cui assimilatus es, o inclite atque
sublimis inter ligna Eden? Et ecce deductus es cum lignis Eden ad
inferiora terræ; in medio incircumcisorum dormies cum his, qui
interfecti sunt gladio. Ipse est pharao et omnis pompa
eius », dicit Dominus Deus.</vers>
  </cap>
  <subtitulum>Capitulum 32</subtitulum>
  <cap num="32">
    <vers num="1"> Et factum est duodecimo anno, in
mense duodecimo, in una mensis, factum est verbum Domini ad me
dicens:
</vers>
    <vers num="2"> « Fili hominis, assume
lamentum super pharaonem, regem Ægypti, et dices ad eum:
Leo gentium peristi,
et eras sicut draco in mari;
et bulliebas in fluminibus tuis
et conturbabas aquas pedibus tuis
et turbida faciebas flumina earum.
</vers>
    <vers num="3"> Hæc dicit Dominus Deus:
Expandam super te rete meum
in cœtu populorum multorum,
et extrahent te in sagena mea;
</vers>
    <vers num="4"> et proiciam te in terram,
super faciem agri abiciam te
et habitare faciam super te omnia volatilia cæli
et saturabo de te bestias universæ terræ;
</vers>
    <vers num="5"> et dabo carnes tuas super montes
et implebo valles sanie tua.
</vers>
    <vers num="6"> Et irrigabo terram pædore
sanguinis tui super montes,
et voragines implebuntur ex te;
</vers>
    <vers num="7"> et operiam, cum exstinctus fueris,
cælum
et nigrescere faciam stellas eius:
solem nube tegam,
et luna non dabit lumen suum;
</vers>
    <vers num="8"> omnia luminaria cæli
mærere faciam super te
et dabo tenebras super terram tuam,
dicit Dominus Deus.
</vers>
    <vers num="9"> Et commovebo cor populorum multorum,
cum induxero contritionem tuam in gentibus super terras, quas
nescis.
</vers>
    <vers num="10"> Et stupescere faciam super te
populos multos, et reges eorum horrore nimio formidabunt super te,
cum volare cœperit gladius meus coram facie eorum, et obstupescet
tremefactus unusquisque pro anima sua in die ruinæ tuæ.
</vers>
    <vers num="11"> Quia hæc dicit Dominus Deus:
Gladius regis Babylonis veniet tibi,
</vers>
    <vers num="12"> in gladiis fortium deiciam
multitudinem tuam;
violentissimæ gentium omnium hæ
et vastabunt superbiam Ægypti,
et dissipabitur omnis pompa eius.
</vers>
    <vers num="13"> Et perdam omnia iumenta eius,
quæ erant super aquas plurimas,
et non conturbabit eas pes hominis ultra,
neque ungula iumentorum turbabit eas;
</vers>
    <vers num="14"> tunc purissimas reddam aquas
eorum
et flumina eorum quasi oleum adducam,
ait Dominus Deus.
</vers>
    <vers num="15"> Cum dedero terram Ægypti
desolatam,
deseretur autem terra a plenitudine sua, quando percussero omnes
habitatores eius,
scient quia ego Dominus.
</vers>
    <vers num="16"> Planctus est, et plangent eum;
filiæ gentium plangent eum, super Ægyptum et super omnem pompam
eius plangent eum », ait Dominus Deus.
</vers>
    <vers num="17"> Et factum est in duodecimo anno, in
quinta decima mensis, factum est verbum Domini ad me dicens:
</vers>
    <vers num="18"> « Fili hominis, cane
lugubre super pompam Ægypti et detrahe eam, ipsam et filias
gentium robustarum ad inferiora terræ cum his, qui descendunt in
lacum.
</vers>
    <vers num="19"> Quo pulchrior es?
Descende et dormi cum incircumcisis.
</vers>
    <vers num="20"> In medio interfectorum gladio
cadent; gladius datus est, attraxerunt eam et omnes populos
eius.
</vers>
    <vers num="21"> Loquentur ei potentissimi robustorum
de medio inferni, cum auxiliatoribus eius descenderunt:
“Tacent incircumcisi interfecti gladio!”.
</vers>
    <vers num="22"> Ibi Assyria et omnis multitudo eius,
in circuitu illius sepulcra eius, omnes interfecti, qui ceciderunt
gladio;
</vers>
    <vers num="23"> quorum data sunt sepulcra in
profundissimis laci, et facta est multitudo eius per gyrum sepulcri
eius; universi interfecti, cadentes gladio, qui dederant quondam
formidinem in terra viventium.
</vers>
    <vers num="24"> Ibi Elam et omnis pompa eius per
gyrum sepulcri sui; omnes hi interfecti ruentesque gladio, qui
descenderunt incircumcisi ad inferiora terræ, qui dederant quondam
formidinem suam in terra viventium et sustulerunt ignominiam suam
cum his, qui descendunt in lacum.
</vers>
    <vers num="25"> In medio interfectorum posuerunt
cubile eius, in omni pompa eius, in circuitu eius sepulcra illius,
omnes hi incircumcisi interfectique gladio; dederant enim terrorem
suum in terra viventium et sustulerunt ignominiam suam cum his, qui
descendunt in lacum, in medio interfectorum positi sunt.
</vers>
    <vers num="26"> Ibi Mosoch, Thubal et omnis pompa
eius, in circuitu illius sepulcra eius, omnes hi incircumcisi
interfectique gladio, quia dederunt formidinem suam in terra
viventium;
</vers>
    <vers num="27"> et non dormient cum fortibus, qui
ceciderunt a sæculo et descenderunt ad infernum cum armis suis et
posuerunt gladios suos sub capitibus suis, et fuerunt scuta eorum
super ossa eorum, quia terror fortium erat in terra viventium.
</vers>
    <vers num="28"> Et tu ergo in medio incircumcisorum
contereris et dormies cum interfectis gladio.
</vers>
    <vers num="29"> Ibi Idumæa, reges eius et omnes
duces eius, qui dati sunt in robore suo cum interfectis gladio et
qui cum incircumcisis dormiunt et cum his, qui descenderunt in
lacum.
</vers>
    <vers num="30"> Ibi principes aquilonis omnes et
universi Sidonii, qui deducti sunt cum interfectis in terrore suo,
in sua fortitudine confusi; qui dormiunt incircumcisi cum
interfectis gladio et sustulerunt confusionem suam cum his, qui
descendunt in lacum.
</vers>
    <vers num="31"> Videbit eos pharao et consolabitur
super universa pompa sua. Interfecti sunt gladio pharaonis et omnis
exercitus eius, ait Dominus Deus,
</vers>
    <vers num="32"> quia dedi terrorem meum in terra
viventium; et prostratus est in medio incircumcisorum cum
interfectis gladio pharaonis et omnis pompa eius », ait
Dominus Deus.</vers>
  </cap>
  <subtitulum>Capitulum 33</subtitulum>
  <cap num="33">
    <vers num="1"> Et factum est verbum Domini ad me
dicens:
</vers>
    <vers num="2"> « Fili ho minis, loquere
ad filios populi tui et dices ad eos: Terra, cum induxero super eam
gladium, et tulerit populus terræ virum unum de finibus suis et
constituerit eum sibi speculatorem,
</vers>
    <vers num="3"> et ille viderit gladium venientem
super terram et cecinerit bucina et annuntiaverit populo;
</vers>
    <vers num="4"> audiens autem quisquis ille est sonum
bucinæ, non se observaverit, veneritque gladius et tulerit eum:
sanguis ipsius super caput eius erit;
</vers>
    <vers num="5"> sonum bucinæ audivit et non se
observavit, sanguis eius in ipso erit. Si autem se custodierit,
animam suam salvavit.
</vers>
    <vers num="6"> Quod si speculator viderit gladium
venientem et non insonuerit bucina, et populus non se custodierit;
veneritque gladius et tulerit de eis animam: ille quidem in
iniquitate sua captus est, sanguinem autem eius de manu
speculatoris requiram.
</vers>
    <vers num="7"> Te autem, fili hominis, speculatorem
dedi domui Israel. Audiens ergo ex ore meo sermonem, commonebis eos
ex me.
</vers>
    <vers num="8"> Si, me dicente ad impium: Impie,
morte morieris, non fueris locutus, ut se custodiat impius a via
sua, ipse impius in iniquitate sua morietur, sanguinem autem eius
de manu tua requiram.
</vers>
    <vers num="9"> Si autem commonueris impium, ut a
viis suis convertatur, et ille non fuerit conversus a via sua, ipse
in iniquitate sua morietur, porro tu animam tuam liberasti.
</vers>
    <vers num="10"> Tu ergo, fili hominis, dic ad domum
Israel: Sic locuti estis, dicentes: “Iniquitates nostræ et
peccata nostra super nos sunt, et in ipsis nos tabescimus; quomodo
ergo vivere poterimus?”.
</vers>
    <vers num="11"> Dic ad eos: Vivo ego, dicit Dominus
Deus; nolo mortem impii, sed ut revertatur impius a via sua et
vivat. Convertimini, convertimini a viis vestris pessimis; et quare
moriemini, domus Israel?
</vers>
    <vers num="12"> Tu itaque, fili hominis, dic ad
filios populi tui: Iustitia iusti non liberabit eum in quacumque
die prævaricatus fuerit; et impietas impii non nocebit ei in
quacumque die conversus fuerit ab impietate sua; et iustus non
poterit vivere in iustitia sua in quacumque die peccaverit.
</vers>
    <vers num="13"> Etiamsi dixero iusto quod vita
vivat, et, confisus in iustitia sua, fecerit iniquitatem, omnes
iustitiæ eius oblivioni tradentur, et in iniquitate sua, quam
operatus est, in ipsa morietur.
</vers>
    <vers num="14"> Sin autem dixero impio: Morte
morieris, et egerit pænitentiam a peccato suo feceritque iudicium
et iustitiam,
</vers>
    <vers num="15"> pignus restituerit ille impius
rapinamque reddiderit, in mandatis vitæ ambulaverit nec fecerit
quidquam iniustum, vita vivet et non morietur;
</vers>
    <vers num="16"> omnia peccata eius, quæ peccavit,
non imputabuntur ei: iudicium et iustitiam fecit, vita vivet.
</vers>
    <vers num="17"> Et dicunt filii populi tui:
“Non est æqua via Domini”; et ipsorum via iniqua
est.
</vers>
    <vers num="18"> Cum enim recesserit iustus a
iustitia sua feceritque iniquitates, morietur in eis;
</vers>
    <vers num="19"> et cum recesserit impius ab
impietate sua feceritque iudicium et iustitiam, vivet in eis.
</vers>
    <vers num="20"> Et dicitis: “Non est recta via
Domini”. Unumquemque iuxta vias suas iudicabo de vobis, domus
Israel ».
</vers>
    <vers num="21"> Et factum est in duodecimo anno, in
decimo, in quinta mensis transmigrationis nostræ, venit ad me, qui
fugerat de Ierusalem, dicens: « Vastata est
civitas ».
</vers>
    <vers num="22"> Manus autem Domini facta fuerat ad
me vespere, antequam veniret qui fugerat; aperuitque os meum, donec
veniret ad me mane, et, aperto ore meo, non silui amplius.
</vers>
    <vers num="23"> Et factum est verbum Domini ad me
dicens:
</vers>
    <vers num="24"> « Fili hominis, qui
habitant in ruinosis his super humum Israel, loquentes aiunt:
“Unus erat Abraham et hereditate possedit terram; nos autem
multi, nobis data est terra in possessionem”.
</vers>
    <vers num="25"> Idcirco dices ad eos: Hæc dicit
Dominus Deus: Qui in sanguine comeditis et oculos vestros levatis
ad idola vestra et sanguinem funditis, numquid terram hereditate
possidebitis?
</vers>
    <vers num="26"> Stetistis in gladiis vestris,
fecistis abominationes, et unusquisque uxorem proximi sui polluit,
et terram hereditate possidebitis?
</vers>
    <vers num="27"> Hæc dices ad eos: Sic dicit Dominus
Deus: Vivo ego, qui in ruinosis habitant, gladio cadent; et, qui in
agro est, bestiis tradetur ad devorandum; qui autem in præsidiis
et in speluncis sunt, peste morientur.
</vers>
    <vers num="28"> Et dabo terram in solitudinem et
desertum, et deficiet superba fortitudo eius, et desolabuntur
montes Israel, ita ut nullus sit qui per eos transeat;
</vers>
    <vers num="29"> et scient quia ego Dominus, cum
dedero terram desolatam et desertam propter universas abominationes
suas, quas operati sunt.
</vers>
    <vers num="30"> Et tu, fili hominis, filii populi
tui, qui loquuntur de te iuxta parietes et in ostiis domorum et
dicunt unus ad alterum, vir ad fratrem suum, loquentes:
“Venite et audite, qui sit sermo egrediens a
Domino”.
</vers>
    <vers num="31"> Et veniunt ad te quasi si conveniat
populus, et sedent coram te populus meus; et audiunt sermones tuos
et non faciunt eos, quia quasi amatores loquuntur, et avaritiam
suam sequitur cor eorum.
</vers>
    <vers num="32"> Et es eis quasi carmen amatorum,
quod suavi voce et cum dulci chordarum sono canitur, et audiunt
verba tua et non faciunt ea.
</vers>
    <vers num="33"> Et cum venerit, quod prædictum est
— ecce enim venit — tunc scient quod prophetes fuerit
inter eos ».</vers>
  </cap>
  <subtitulum>Capitulum 34</subtitulum>
  <cap num="34">
    <vers num="1"> Et factum est verbum Domini ad me
dicens:
</vers>
    <vers num="2"> « Fili hominis, propheta
de pastoribus Israel, propheta et dices pastoribus: Hæc dicit
Dominus Deus: Væ pastoribus Israel, qui pascebant semetipsos!
Nonne greges pascuntur a pastoribus?
</vers>
    <vers num="3"> Lac comedebatis et lana operiebamini
et, quod crassum erat, occidebatis, gregem autem non
pascebatis;
</vers>
    <vers num="4"> quod infirmum fuit, non consolidastis
et, quod ægrotum, non sanastis; quod fractum est, non alligastis
et, quod eiectum est, non reduxistis et, quod perierat, non
quæsistis et super forte imperabatis cum violentia.
</vers>
    <vers num="5"> Et dispersæ sunt oves meæ, eo quod
non esset pastor; et factæ sunt in devorationem omnium bestiarum
agri et dispersæ sunt.
</vers>
    <vers num="6"> Erraverunt greges mei in cunctis
montibus et in universo colle excelso, et super omnem faciem terræ
dispersi sunt greges mei; et non erat qui requireret, non erat qui
requireret.
</vers>
    <vers num="7"> Propterea, pastores, audite verbum
Domini:
</vers>
    <vers num="8"> Vivo ego, dicit Dominus Deus, pro eo
quod factus est grex meus in rapinam et oves meæ in devorationem
omnium bestiarum agri, eo quod non esset pastor, neque enim
quæsierunt pastores mei gregem meum, sed pascebant pastores
semetipsos et gregem meum non pascebant,
</vers>
    <vers num="9"> propterea, pastores, audite verbum
Domini.
</vers>
    <vers num="10"> Hæc dicit Dominus Deus: Ecce ego
ipse super pastores requiram gregem meum de manu eorum et cessare
eos faciam, ut ultra non pascant gregem nec pascant amplius
pastores semetipsos; et liberabo gregem meum de ore eorum, et non
erit ultra eis in escam.
</vers>
    <vers num="11"> Quia hæc dicit Dominus Deus: Ecce
ego ipse requiram oves meas et visitabo eas.
</vers>
    <vers num="12"> Sicut visitat pastor gregem suum in
die, quando fuerit in medio ovium suarum dissipatarum, sic visitabo
oves meas et liberabo eas de omnibus locis, in quibus dispersæ
fuerant in die nubis et caliginis.
</vers>
    <vers num="13"> Et educam eas de populis et
congregabo eas de terris et inducam eas in terram suam et pascam
eas in montibus Israel, in rivis et in cunctis sedibus terræ.
</vers>
    <vers num="14"> In pascuis uberrimis pascam eas, et
in montibus excelsis Israel erunt pascua earum; ibi requiescent in
herbis virentibus et in pascuis pinguibus pascentur super montes
Israel.
</vers>
    <vers num="15"> Ego pascam oves meas et ego eas
accubare faciam, dicit Dominus Deus.
</vers>
    <vers num="16"> Quod perierat, requiram et, quod
eiectum erat, reducam et, quod confractum fuerat, alligabo et, quod
infirmum erat, consolidabo et, quod pingue et forte, custodiam et
pascam illas in iudicio.
</vers>
    <vers num="17"> Vos autem, grex meus, hæc dicit
Dominus Deus: Ecce ego iudico inter pecus et pecus, inter arietes
et hircos.
</vers>
    <vers num="18"> Nonne satis vobis erat pascuam bonam
depasci? Insuper et reliquias pascuarum vestrarum conculcastis
pedibus vestris et, cum purissimam aquam biberetis, reliquam
pedibus vestris turbabatis;
</vers>
    <vers num="19"> et oves meæ his, quæ conculcata
pedibus vestris fuerant, pascebantur et, quæ pedes vestri
turbaverant, hæc bibebant.
</vers>
    <vers num="20"> Propterea hæc dicit Dominus Deus ad
eos: Ecce ego ipse iudico inter pecus pingue et macilentum;
</vers>
    <vers num="21"> pro eo quod lateribus et umeris
impingebatis et cornibus vestris ventilabatis omnia infirma pecora,
donec dispergerentur foras,
</vers>
    <vers num="22"> salvabo gregem meum, et non erit
ultra in rapinam, et iudicabo inter pecus et pecus.
</vers>
    <vers num="23"> Et suscitabo super eas pastorem
unum, qui pascat eas, servum meum David; ipse pascet eas et ipse
erit eis in pastorem.
</vers>
    <vers num="24"> Ego autem Dominus ero eis in Deum,
et servus meus David princeps in medio eorum. Ego Dominus locutus
sum.
</vers>
    <vers num="25"> Et faciam cum eis pactum pacis et
cessare faciam bestias pessimas de terra, et habitabunt in deserto
securi et dormient in saltibus;
</vers>
    <vers num="26"> et ponam eos et, quæ sunt in
circuitu collis mei, benedictionem et deducam imbrem in tempore
suo: pluviæ benedictionis erunt.
</vers>
    <vers num="27"> Et dabit lignum agri fructum suum,
et terra dabit germen suum, et erunt in terra sua absque timore et
scient quia ego Dominus, cum contrivero vectes iugi eorum et eruero
eos de manu imperantium sibi.
</vers>
    <vers num="28"> Et non erunt ultra in rapinam
gentibus, neque bestiæ terræ devorabunt eos, sed habitabunt
confidenter absque ullo terrore.
</vers>
    <vers num="29"> Et suscitabo eis germen nominatum,
et non erunt ultra imminuti fame in terra neque portabunt ultra
opprobrium gentium;
</vers>
    <vers num="30"> et scient quia ego Dominus Deus
eorum cum eis, et ipsi populus meus domus Israel, ait Dominus
Deus.
</vers>
    <vers num="31"> Vos autem grex meus, grex pascuæ
meæ vos, et ego Dominus Deus vester », dicit Dominus
Deus.</vers>
  </cap>
  <subtitulum>Capitulum 35</subtitulum>
  <cap num="35">
    <vers num="1"> Et factus est sermo Domini ad me
dicens:
</vers>
    <vers num="2"> « Fili hominis, pone
faciem tuam adversum montem Seir et propheta de eo et dices
illi:
</vers>
    <vers num="3"> Hæc dicit Dominus Deus:
Ecce ego ad te, mons Seir;
et extendam manum meam super te
et dabo te desolatum atque desertum.
</vers>
    <vers num="4"> Urbes tuas demoliar,
et tu desertus eris
et scies quia ego Dominus.
</vers>
    <vers num="5"> Eo quod fueris inimicus sempiternus
et concluseris filios Israel in manus gladii in tempore
afflictionis eorum, in tempore pœnæ extremæ;
</vers>
    <vers num="6"> propterea, vivo ego, dicit Dominus
Deus, sanguini tradam te, et sanguis te persequetur et, cum
sanguinem non oderis, sanguis persequetur te.
</vers>
    <vers num="7"> Et dabo montem Seir desolatum atque
desertum et auferam de eo euntem et redeuntem
</vers>
    <vers num="8"> et implebo montes eius occisorum
suorum, in collibus tuis et in vallibus tuis, atque in omnibus
torrentibus tuis interfecti gladio cadent.
</vers>
    <vers num="9"> In solitudines sempiternas tradam te,
et civitates tuæ non habitabuntur, et scietis quoniam ego
Dominus.
</vers>
    <vers num="10"> Eo quod dixeris: “Duæ gentes
et duæ terræ meæ erunt, et hereditate possidebo eas!”, cum
Dominus esset ibi;
</vers>
    <vers num="11"> propterea, vivo ego, dicit Dominus
Deus, faciam iuxta iram tuam et secundum zelum tuum, quem fecisti
odio habens eos, et notus efficiar in eis, cum te iudicavero.
</vers>
    <vers num="12"> Et scies quia ego Dominus audivi
universa opprobria tua, quæ locutus es de montibus Israel dicens:
“Deserti nobis ad devorandum dati sunt!”.
</vers>
    <vers num="13"> Et insurrexistis super me ore vestro
et vociferati estis vobis adversum me verba vestra; ego audivi.
</vers>
    <vers num="14"> Hæc dicit Dominus Deus: Lætante
universa terra, in solitudinem te redigam;
</vers>
    <vers num="15"> sicuti gavisus es super hereditatem
domus Israel, eo quod fuerit dissipata, sic faciam tibi: dissipatus
eris, mons Seir, et Idumæa omnis, et scient quia ego Dominus.</vers>
  </cap>
  <subtitulum>Capitulum 36</subtitulum>
  <cap num="36">
    <vers num="1"> Tu autem, fili hominis, propheta
super montes Israel et dices: Montes Israel, audite verbum Domini.
</vers>
    <vers num="2"> Hæc dicit Dominus Deus: Eo quod
dixerit inimicus de vobis: “Euge, altitudines sempiternæ in
hereditatem datæ sunt nobis”; </vers>
    <vers num="3">
propterea vaticinare et dic: Hæc dicit Dominus Deus: Pro eo quod
desolati estis, et inhiaverunt vobis per circuitum, ut fieretis in
hereditatem reliquis gentibus, et ascendistis super labium linguæ
et opprobrium populi;
</vers>
    <vers num="4"> propterea, montes Israel, audite
verbum Domini Dei: Hæc dicit Dominus Deus montibus et collibus,
torrentibus vallibusque et desertis dissipatis et urbibus
derelictis, quæ depopulatæ sunt et subsannatæ a reliquis
gentibus per circuitum;
</vers>
    <vers num="5"> propterea hæc dicit Dominus Deus: In
igne zeli mei locutus sum de reliquis gentibus et de Idumæa
universa, quæ dederunt terram meam sibi in hereditatem cum gaudio
et toto corde et ex animo maligno, ut pascua eius
deprædarentur.
</vers>
    <vers num="6"> Idcirco vaticinare super humum Israel
et dices montibus et collibus, torrentibus et vallibus: Hæc dicit
Dominus Deus: Ecce ego in zelo meo et in furore meo locutus sum, eo
quod confusionem gentium sustinueritis;
</vers>
    <vers num="7"> idcirco hæc dicit Dominus Deus: Ego
levavi manum meam: gentes, quæ in circuitu vestro sunt, ipsæ
confusionem suam portabunt;
</vers>
    <vers num="8"> vos autem, montes Israel, ramos
vestros germinabitis et fructum vestrum afferetis populo meo
Israel, prope est enim ut veniat.
</vers>
    <vers num="9"> Quia ecce ego ad vos et convertar ad
vos, et arabimini et accipietis sementem;
</vers>
    <vers num="10"> et multiplicabo in vobis homines,
omnem domum Israel, et habitabuntur civitates, et ruinosa
instaurabuntur.
</vers>
    <vers num="11"> Et replebo vos hominibus et
iumentis, et multiplicabuntur et crescent; et habitari vos faciam,
sicut a principio bonisque donabo maioribus quam habuistis ab
initio, et scietis quia ego Dominus.
</vers>
    <vers num="12"> Et adducam super vos homines,
populum meum Israel, et hereditate possidebunt te, et eris eis in
hereditatem et non addes ultra ut eos facias absque liberis.
</vers>
    <vers num="13"> Hæc dicit Dominus Deus: Pro eo quod
dicunt de vobis: “Devoratrix hominum es et faciens gentem
tuam absque liberis”;
</vers>
    <vers num="14"> propterea homines non comedes
amplius et gentem tuam non facies ultra absque liberis, ait Dominus
Deus.
</vers>
    <vers num="15"> Nec auditam faciam in te amplius
ignominiam gentium, et opprobrium populorum nequaquam portabis
ultra et gentem tuam non facies amplius absque
liberis », ait Dominus Deus.
</vers>
    <vers num="16"> Et factum est verbum Domini ad me
dicens:
</vers>
    <vers num="17"> « Fili hominis, domus
Israel habitaverunt in humo sua et polluerunt eam in viis suis et
in operibus suis; iuxta immunditiam menstruatæ facta est via eorum
coram me.
</vers>
    <vers num="18"> Et effudi indignationem meam super
eos pro sanguine, quem fuderunt super terram, et in idolis suis
polluerunt eam.
</vers>
    <vers num="19"> Et dispersi eos in gentes, et
ventilati sunt in terras; iuxta vias eorum et iuxta opera eorum
iudicavi eos.
</vers>
    <vers num="20"> Et ingressi sunt ad gentes, ad quas
introierunt, et polluerunt nomen sanctum meum, cum diceretur de
eis: “Populus Domini iste est, et de terra eius egressi
sunt”. 
</vers>
    <vers num="21"> Et peperci nomini meo sancto, quod
polluerat domus Israel in gentibus, ad quas ingressi sunt.
</vers>
    <vers num="22"> Idcirco dices domui Israel: Hæc
dicit Domihus Deus: Non propter vos ego faciam, domus Israel, sed
propter nomen sanctum meum, quod polluistis in gentibus, ad quas
intrastis;
</vers>
    <vers num="23"> et sanctificabo nomen meum magnum,
quod pollutum est inter gentes, quod polluistis in medio earum, ut
sciant gentes quia ego Dominus, ait Dominus Deus, cum sanctificatus
fuero in vobis coram eis.
</vers>
    <vers num="24"> Tollam quippe vos de gentibus et
congregabo vos de universis terris et adducam vos in terram
vestram;
</vers>
    <vers num="25"> et effundam super vos aquam mundam,
et mundabimini ab omnibus inquinamentis vestris, et ab universis
idolis vestris mundabo vos.
</vers>
    <vers num="26"> Et dabo vobis cor novum et spiritum
novum ponam in medio vestri et auferam cor lapideum de carne vestra
et dabo vobis cor carneum;
</vers>
    <vers num="27"> et spiritum meum ponam in medio
vestri et faciam, ut in præceptis meis ambuletis et iudicia mea
custodiatis et operemini.
</vers>
    <vers num="28"> Et habitabitis in terra, quam dedi
patribus vestris, et eritis mihi in populum, et ego ero vobis in
Deum.
</vers>
    <vers num="29"> Et salvabo vos ex universis
inquinamentis vestris et vocabo frumentum et multiplicabo illud et
non imponam vobis famem.
</vers>
    <vers num="30"> Et multiplicabo fructum ligni et
genimina agri, ut non portetis ultra opprobrium famis in
gentibus.
</vers>
    <vers num="31"> Et recordabimini viarum vestrarum
pessimarum operumque non bonorum, et displicebunt vobis iniquitates
vestræ et scelera vestra.
</vers>
    <vers num="32"> Non propter vos ego faciam, ait
Dominus Deus, notum sit vobis; confundimini et erubescite super
viis vestris, domus Israel.
</vers>
    <vers num="33"> Hæc dicit Dominus Deus: In die, qua
mundavero vos ex omnibus iniquitatibus vestris et inhabitari fecero
urbes et instauravero ruinosa,
</vers>
    <vers num="34"> et terra deserta fuerit exculta,
quæ quondam erat desolata in oculis omnis viatoris,
</vers>
    <vers num="35"> dicent: “Terra illa inculta
facta est ut hortus Eden, et civitates desertæ et destitutæ atque
destructæ munitæ inhabitantur”.
</vers>
    <vers num="36"> Et scient gentes, quæcumque
derelictæ fuerint in circuitu vestro, quia ego Dominus ædificavi
dissipata plantavique inculta; ego Dominus locutus sum et
facio.
</vers>
    <vers num="37"> Hæc dicit Dominus Deus: Adhuc in
hoc exorabor a domo Israel, ut faciam eis: multiplicabo eos sicut
gregem hominum,
</vers>
    <vers num="38"> ut gregem sanctum, ut gregem
Ierusalem in sollemnitatibus eius; sic erunt civitates desertæ
plenæ gregibus hominum, et scient quia ego
Dominus ».</vers>
  </cap>
  <subtitulum>Capitulum 37</subtitulum>
  <cap num="37">
    <vers num="1"> Facta est super me manus Domini et
eduxit me in spiritu Domini et posuit me in medio campi, qui erat
plenus ossibus,
</vers>
    <vers num="2"> et circumduxit me per ea in gyro:
erant autem multa valde super faciem campi siccaque vehementer.
</vers>
    <vers num="3"> Et dixit ad me: « Fili
hominis, putasne vivent ossa ista? ». Et dixi:
« Domine, tu nosti ».
</vers>
    <vers num="4"> Et dixit ad me:
« Vaticinare super ossa ista et dices eis: Ossa arida,
audite verbum Domini.
</vers>
    <vers num="5"> Hæc dicit Dominus Deus ossibus his:
Ecce ego intromittam in vos spiritum, et vivetis,
</vers>
    <vers num="6"> et dabo super vos nervos et
succrescere faciam super vos carnes et superextendam in vobis cutem
et dabo vobis spiritum, et vivetis et scietis quia ego
Dominus ».
</vers>
    <vers num="7"> Et prophetavi, sicut præceperat
mihi. Factus est autem sonitus, prophetante me, et ecce commotio;
et accesserunt ossa ad ossa, unumquodque ad iuncturam suam.
</vers>
    <vers num="8"> Et vidi: et ecce super ea nervi et
carnes ascenderunt, et extenta est in eis cutis desuper, sed
spiritum non habebant.
</vers>
    <vers num="9"> Et dixit ad me:
« Vaticinare ad spiritum; vaticinare, fili hominis, et
dices ad spiritum: Hæc dicit Dominus Deus: A quattuor ventis veni,
spiritus, et insuffla super interfectos istos, ut
reviviscant ».
</vers>
    <vers num="10"> Et prophetavi, sicut præceperat
mihi, et ingressus est in ea spiritus; et vixerunt steteruntque
super pedes suos, exercitus grandis nimis valde.
</vers>
    <vers num="11"> Et dixit ad me: « Fili
hominis, ossa hæc universa domus Israel est. Ipsi dicunt:
“Aruerunt ossa nostra, et periit spes nostra, et abscissi
sumus”.
</vers>
    <vers num="12"> Propterea vaticinare et dices ad
eos: Hæc dicit Dominus Deus: Ecce ego aperiam tumulos vestros et
educam vos de sepulcris vestris, populus meus, et inducam vos in
terram Israel;
</vers>
    <vers num="13"> et scietis quia ego Dominus, cum
aperuero sepulcra vestra et eduxero vos de tumulis vestris, populus
meus.
</vers>
    <vers num="14"> Et dabo spiritum meum in vobis, et
vivetis, et collocabo vos super humum vestram, et scietis quia ego
Dominus. Locutus sum et facio », ait Dominus Deus.
</vers>
    <vers num="15"> Et factus est sermo Domini ad me
dicens:
</vers>
    <vers num="16"> « Et tu, fili hominis,
sume tibi lignum unum et scribe super illud: Iudæ et filiis Israel
sociis eius. Et tolle lignum alterum et scribe super illud: Ioseph,
lignum Ephraim, et cunctæ domui Israel sociis eius.
</vers>
    <vers num="17"> Et adiunge illa unum ad alterum tibi
in lignum unum; et erunt in unionem in manu tua.
</vers>
    <vers num="18"> Cum autem dixerint ad te filii
populi tui loquentes: “Nonne indicas nobis, quid in his tibi
velis?”,
</vers>
    <vers num="19"> loqueris ad eos: Hæc dicit Dominus
Deus: Ecce ego assumam lignum Ioseph, quod est in manu Ephraim, et
tribus Israel, quæ iunctæ sunt ei, et dabo eas pariter cum ligno
Iudæ et faciam eas in lignum unum, et erunt unum in manu mea.
</vers>
    <vers num="20"> Erunt autem ligna, super quæ
scripseris, in manu tua in oculis eorum,
</vers>
    <vers num="21"> et dices ad eos: Hæc dicit Dominus
Deus: Ecce ego assumam filios Israel de medio nationum, ad quas
abierunt, et congregabo eos undique et adducam eos ad humum
suam
</vers>
    <vers num="22"> et faciam eos in gentem unam in
terra, in montibus Israel; et rex unus erit omnibus imperans, et
non erunt ultra duæ gentes nec dividentur amplius in duo
regna.
</vers>
    <vers num="23"> Neque polluentur ultra in idolis
suis et abominationibus suis et in cunctis iniquitatibus suis, et
salvos eos faciam de universis aversionibus suis, quibus
peccaverunt, et mundabo eos, et erunt mihi populus, et ego ero eis
Deus.
</vers>
    <vers num="24"> Et servus meus David rex super eos,
et pastor unus erit omnium eorum; in iudiciis meis ambulabunt et
mandata mea custodient et facient ea.
</vers>
    <vers num="25"> Et habitabunt super terram, quam
dedi servo meo Iacob, in qua habitaverunt patres vestri; et
habitabunt super eam, ipsi et filii eorum et filii filiorum eorum
usque in sempiternum, et David servus meus princeps eorum in
perpetuum.
</vers>
    <vers num="26"> Et percutiam illis fœdus pacis,
pactum sempiternum erit eis, et fundabo eos et multiplicabo; et
dabo sanctuarium meum in medio eorum in perpetuum,
</vers>
    <vers num="27"> et erit habitaculum meum in eis, et
ero eis Deus, et ipsi erunt mihi populus;
</vers>
    <vers num="28"> et scient gentes quia ego Dominus
sanctificator Israel, cum fuerit sanctuarium meum in medio eorum in
perpetuum ».</vers>
  </cap>
  <subtitulum>Capitulum 38</subtitulum>
  <cap num="38">
    <vers num="1"> Et factus est sermo Domini ad me
dicens:
</vers>
    <vers num="2"> « Fili hominis, pone
faciem tuam contra Gog, in terra Magog, principem summum Mosoch et
Thubal, et vaticinare de eo
</vers>
    <vers num="3"> et dices: Hæc dicit Dominus Deus:
Ecce ego ad te, Gog, principem summum Mosoch et Thubal,
</vers>
    <vers num="4"> et circumagam te et ponam uncos in
maxillis tuis et educam te et omnem exercitum tuum, equos et
equites vestitos perfecte universos, multitudinem magnam cum scuto
et clipeo arripientes gladium.
</vers>
    <vers num="5"> Persæ, Chus et Phut cum eis, omnes
scutati et galeati;
</vers>
    <vers num="6"> Gomer et universa agmina eius, domus
Thogorma de extremo aquilone et totum robur eius, populi multi
tecum.
</vers>
    <vers num="7"> Præpara et instrue te et omnem
multitudinem tuam, quæ coacervata est ad te, et esto mihi in
custodiam.
</vers>
    <vers num="8"> Post dies multos evocaberis; in
novissimo annorum venies ad terram, quæ reversa est a gladio,
congregata est de populis multis ad montes Israel, qui fuerunt
deserti iugiter: hæc de populis educta est, et habitant in ea
confidenter universi.
</vers>
    <vers num="9"> Ascendens autem quasi tempestas
venies, quasi nubes, ut operias terram, tu et omnia agmina tua et
populi multi tecum.
</vers>
    <vers num="10"> Hæc dicit Dominus Deus: In die illa
ascendent sermones super cor tuum, et cogitabis cogitationem
pessimam
</vers>
    <vers num="11"> et dices: “Ascendam ad terram
absque muro, veniam ad quiescentes habitantesque secure; hi omnes
habitant sine muro, vectes et portæ non sunt eis”;
</vers>
    <vers num="12"> ut diripias spolia et capias
prædam, ut inferas manum tuam super deserta iterum inhabitata et
super populum, qui est congregatus ex gentibus, qui acquisivit
pecora et substantiam et habitat in umbilico terræ.
</vers>
    <vers num="13"> Saba et Dedan et negotiatores
Tharsis et omnes principes eius dicent tibi: “Numquid ad
sumenda spolia tu venis? Numquid ad diripiendam prædam congregasti
multitudinem tuam, ut tollas argentum et aurum, auferas pecora
atque substantiam et diripias manubias infinitas?”.
</vers>
    <vers num="14"> Propterea vaticinare, fili hominis,
et dices ad Gog: Hæc dicit Dominus Deus: Numquid non in die illo,
cum habitaverit populus meus Israel confidenter, consurges?
</vers>
    <vers num="15"> Et venies de loco tuo ab extremo
aquilone, tu et populi multi tecum, ascensores equorum universi,
cœtus magnus et exercitus vehemens.
</vers>
    <vers num="16"> Et ascendes super populum meum
Israel quasi nubes, ut operias terram. In novissimis diebus erit,
et adducam te super terram meam, ut sciant gentes me, cum
sanctificatus fuero in te in oculis eorum, o Gog.
</vers>
    <vers num="17"> Hæc dicit Dominus Deus: Tu ergo
ille es, de quo locutus sum in diebus antiquis in manu servorum
meorum prophetarum Israel, qui prophetaverunt in diebus illis per
annos, ut adducerem te super eos.
</vers>
    <vers num="18"> Et erit in die illa, in die adventus
Gog super terram Israel, ait Dominus Deus, ascendet indignatio mea
in furore meo.
</vers>
    <vers num="19"> Et in zelo meo, in igne iræ meæ
locutus sum: In die illa erit commotio magna super terram
Israel,
</vers>
    <vers num="20"> et commovebuntur a facie mea pisces
maris et volucres cæli et bestiæ agri et omne reptile, quod
movetur super humum, cunctique homines, qui sunt super faciem
terræ; et subvertentur montes, et cadent rupes, et omnis murus in
terram corruet.
</vers>
    <vers num="21"> Et convocabo adversus eum in cunctis
montibus meis gladium, ait Dominus Deus; gladius uniuscuiusque in
fratrem suum dirigetur.
</vers>
    <vers num="22"> Et iudicabo eum peste et sanguine et
imbre vehementi et lapidibus grandinis; ignem et sulphur pluam
super eum et super exercitum eius et super populos multos, qui sunt
cum eo,
</vers>
    <vers num="23"> et magnificabor et sanctificabor et
notus ero in oculis multarum gentium, et scient quia ego
Dominus.</vers>
  </cap>
  <subtitulum>Capitulum 39</subtitulum>
  <cap num="39">
    <vers num="1"> Tu autem, fili hominis, vaticinare
adversum Gog et dices: Hæc dicit Dominus Deus: Ecce ego super te,
Gog, principem summum Mosoch e Thubal;
</vers>
    <vers num="2"> et circumagam te et seducam te et
ascendere faciam de extremo aquilone et adducam te super montes
Israel.
</vers>
    <vers num="3"> Et percutiam arcum tuum in manu
sinistra tua et sagittas tuas de manu dextera tua deiciam.
</vers>
    <vers num="4"> Super montes Israel cades, tu et
omnia agmina tua et populi, qui sunt tecum; feris avibus, omni
volatili et bestiis terræ dedi te devorandum:
</vers>
    <vers num="5"> super faciem agri cades, quia ego
locutus sum, ait Dominus Deus.
</vers>
    <vers num="6"> Et emittam ignem in Magog et in his,
qui habitant in insulis confidenter, et scient quia ego
Dominus.
</vers>
    <vers num="7"> Et nomen sanctum meum notum faciam in
medio populi mei Israel et non polluam nomen sanctum meum amplius,
et scient gentes quia ego Dominus, sanctus in Israel.
</vers>
    <vers num="8"> Ecce venit et fit, ait Dominus Deus;
hæc est dies, de qua locutus sum.
</vers>
    <vers num="9"> Et egredientur habitatores de
civitatibus Israel et succendent et comburent arma, clipeum et
scutum, arcum et sagittas et baculos, manus et contos, et
succendent ea igne septem annis.
</vers>
    <vers num="10"> Et non portabunt ligna de campis
neque succident de saltibus, quoniam arma succendent igne et
deprædabuntur eos, quibus prædæ fuerant, et diripient vastatores
suos, ait Dominus Deus.
</vers>
    <vers num="11"> Et erit, in die illa dabo Gog locum
nominatum sepulcrum in Israel, vallem viatorum ad orientem maris,
quæ oppilat viam prætereuntibus; et sepelient ibi Gog et omnem
multitudinem eius, et vocabitur vallis Multitudinis Gog.
</vers>
    <vers num="12"> Et sepelient eos domus Israel, ut
mundent terram septem mensibus;
</vers>
    <vers num="13"> sepeliet autem eum omnis populus
terræ, et erit eis nominata dies, in qua glorificatus sum, ait
Dominus Deus.
</vers>
    <vers num="14"> Et viros iugiter constituent
lustrantes terram, qui sepeliant eos, qui remanserant super faciem
terræ, ut emundent eam; post menses autem septem quærere
incipient
</vers>
    <vers num="15"> et circuibunt peragrantes terram;
cumque viderint os hominis, statuent iuxta illud titulum, donec
sepeliant illud pollinctores in valle Multitudinis Gog.
</vers>
    <vers num="16"> Nomen quoque civitatis Amona, et
mundabunt terram.
</vers>
    <vers num="17"> Tu ergo, fili hominis, hæc dicit
Dominus Deus, dic volucri, universis avibus cunctisque bestiis
agri: Convenite, properate, concurrite undique ad victimam meam,
quam ego immolo vobis, victimam grandem super montes Israel, ut
comedatis carnes et bibatis sanguinem.
</vers>
    <vers num="18"> Carnes fortium comedetis et
sanguinem principum terræ bibetis: arietes, agni et hirci taurique
saginati de Basan sunt omnes;
</vers>
    <vers num="19"> et comedetis adipem in saturitatem
et bibetis sanguinem in ebrietatem de victima, quam ego immolabo
vobis.
</vers>
    <vers num="20"> Et saturabimini super mensam meam de
equo et de iugali currus, de forti et de universis viris
bellatoribus, ait Dominus Deus.
</vers>
    <vers num="21"> Et ponam gloriam meam in gentibus,
et videbunt omnes gentes iudicium meum, quod fecerim, et manum
meam, quam posuerim super eos;
</vers>
    <vers num="22"> et scient domus Israel quia ego
Dominus Deus eorum a die illa et deinceps,
</vers>
    <vers num="23"> et scient gentes quoniam in
iniquitate sua capta sit domus Israel, eo quod reliquerint me, et
absconderim faciem meam ab eis et tradiderim eos in manus hostium
suorum, et ceciderint in gladio universi.
</vers>
    <vers num="24"> Iuxta immunditiam eorum et scelera
eorum feci eis et abscondi faciem meam ab illis.
</vers>
    <vers num="25"> Propterea hæc dicit Dominus Deus:
Nunc restituam Iacob et miserebor omnis domus Israel et assumam
zelum pro nomine sancto meo.
</vers>
    <vers num="26"> Et portabunt confusionem suam et
omnem prævaricationem, quam prævaricati sunt in me, cum
habitaverint in terra sua confidenter; et nemo erit qui
exterreat.
</vers>
    <vers num="27"> Et reduxero eos de populis et
congregavero de terris inimicorum suorum et sanctificatus fuero in
eis in oculis gentium plurimarum,
</vers>
    <vers num="28"> et scient quia ego Dominus Deus
eorum, eo quod transtulerim eos in nationes et congregaverim eos
super terram suam et non dereliquerim quemquam ex eis ibi.
</vers>
    <vers num="29"> Et non abscondam ultra faciem meam
ab eis, eo quod effuderim spiritum meum super domum
Israel », ait Dominus Deus.</vers>
  </cap>
  <subtitulum>Capitulum 40</subtitulum>
  <cap num="40">
    <vers num="1"> In vicesimo et quinto anno
transmigrationis nostræ, in exordio anni, decima mensis, quarto
decimo anno, postquam percussa est civitas, in ipsa hac die facta
est super me manus Domini et adduxit me illuc.
</vers>
    <vers num="2"> In visionibus Dei adduxit me in
terram Israel et posuit me super montem excelsum nimis, super quem
erat quasi ædificium civitatis ad austrum.
</vers>
    <vers num="3"> Et introduxit me illuc; et ecce vir,
cuius erat species quasi species æris, et funiculus lineus in manu
eius, et calamus mensuræ in manu eius, stabat autem in porta.
</vers>
    <vers num="4"> Et locutus est ad me idem vir:
« Fili hominis, vide oculis tuis et auribus tuis audi et
pone cor tuum in omnia, quæ ego ostendam tibi, quia ut ostendantur
tibi, adductus es huc; annuntia omnia, quæ tu vides, domui
Israel ».
</vers>
    <vers num="5"> Et ecce murus forinsecus in circuitu
domus undique, et in manu viri calamus mensuræ sex cubitorum, qui
habebant cubitum et palmum; et mensus est latitudinem ædificii
calamo uno, altitudinem quoque calamo uno.
</vers>
    <vers num="6"> Et venit ad portam, quæ respiciebat
viam orientalem, et ascendit per gradus eius et mensus est limen
portæ calamo uno latitudinem
</vers>
    <vers num="7"> et cubiculum uno calamo in longum et
uno calamo in latum et inter cubicula quinque cubitos et limen
portæ iuxta vestibulum portæ intrinsecus calamo uno.
</vers>
    <vers num="8"> Et mensus est vestibulum portæ
</vers>
    <vers num="9"> octo cubitorum et postem eius duobus
cubitis; vestibulum autem portæ erat intrinsecus.
</vers>
    <vers num="10"> Porro cubicula portæ ad viam
orientalem, tria hinc et tria inde, mensura una trium et mensura
una postium ex utraque parte.
</vers>
    <vers num="11"> Et mensus est latitudinem ostii
portæ decem cubitorum et longitudinem portæ tredecim
cubitorum,
</vers>
    <vers num="12"> et sæptum ante cubicula cubiti
unius utrimque; cubicula autem sex cubitorum erant hinc et
inde.
</vers>
    <vers num="13"> Et mensus est portam a tecto
cubiculi usque ad tectum eius a contra, latitudinem viginti et
quinque cubitorum, ostium contra ostium,
(14) </vers>
    <vers num="15"> et a facie ingressus portæ
usque ad faciem vestibuli portæ intrinsecus, quinquaginta
cubitos.
</vers>
    <vers num="16"> Et erant fenestræ marginatæ in
cubiculis et in postibus intra portam undique per circuitum;
similiter autem erant et in vestibulo fenestræ per gyrum
intrinsecus, et ante postes pictura palmarum.
</vers>
    <vers num="17"> Et eduxit me ad atrium exterius, et
ecce exedræ et pavimentum stratum lapide in atrio per circuitum,
triginta exedræ in circuitu pavimenti;
</vers>
    <vers num="18"> et pavimentum ad latus portarum
secundum longitudinem portarum; hoc erat pavimentum inferius.
</vers>
    <vers num="19"> Et mensus est latitudinem a facie
portæ inferioris usque ad frontem portæ interioris extrinsecus,
centum cubitos. Sic oriens. Et sic aquilo.
</vers>
    <vers num="20"> Portam quoque, quæ respiciebat viam
aquilonis atrii exterioris, mensus est, tam in longitudine quam in
latitudine;
</vers>
    <vers num="21"> et cubicula eius, tria hinc et tria
inde, et postes eius et vestibulum eius secundum mensuram portæ
prioris; quinquaginta cubitorum longitudo eius et latitudo viginti
quinque cubitorum.
</vers>
    <vers num="22"> Et fenestræ vestibuli eius et
sculpturæ palmarum secundum mensuram portæ, quæ respiciebat ad
orientem; et septem graduum erat ascensus eius, et vestibulum
intrinsecus.
</vers>
    <vers num="23"> Et porta atrii interioris contra
portam aquilonis sicut in porta orientali; et mensus est a porta
usque ad portam centum cubitos.
</vers>
    <vers num="24"> Et duxit me ad viam australem, et
ecce porta, quæ respiciebat ad austrum; et mensus est postes eius
et vestibulum eius iuxta mensuras superiores.
</vers>
    <vers num="25"> Et fenestræ eius et vestibuli in
circuitu sicut fenestræ ceteræ; quinquaginta cubitorum longitudo
erat et latitudo viginti quinque cubitorum.
</vers>
    <vers num="26"> Et in gradibus septem ascendebatur
ad eam, et vestibulum erat intrinsecus, et cælatæ palmæ erant,
una hinc et altera inde, in postibus eius.
</vers>
    <vers num="27"> Et porta erat atrio interiori in via
australi, et mensus est a porta usque ad portam in via australi
centum cubitos.
</vers>
    <vers num="28"> Et introduxit me in atrium interius
per portam australem et mensus est portam iuxta mensuras
superiores;
</vers>
    <vers num="29"> cubicula eius et postes eius, et
vestibulum eius eisdem mensuris; et fenestræ erant ei et vestibulo
eius in circuitu. Quinquaginta cubitorum longitudo erat et latitudo
viginti quinque cubitorum.
(30) </vers>
    <vers num="31"> Et vestibulum eius respiciebat
ad atrium exterius, et palmæ in postibus eius, et octo gradus
erant, quibus ascendebatur ad eam.
</vers>
    <vers num="32"> Et introduxit me in atrium interius
per viam orientalem et mensus est portam secundum mensuras
superiores;
</vers>
    <vers num="33"> cubicula eius et postes eius et
vestibulum eius sicut supra; et fenestræ erant ei et vestibulo
eius in circuitu. Longitudo erat quinquaginta cubitorum et latitudo
viginti quinque cubitorum.
</vers>
    <vers num="34"> Et vestibulum eius respiciebat ad
atrium exterius, et palmæ cælatæ in postibus eius hinc et inde
et in octo gradibus ascensus eius.
</vers>
    <vers num="35"> Et introduxit me ad portam, quæ
respiciebat ad aquilonem, et mensus est secundum mensuras
superiores
</vers>
    <vers num="36"> cubicula eius et postes eius et
vestibulum eius; et fenestræ ei erant per circuitum. Longitudo
quinquaginta cubitorum erat et latitudo viginti quinque
cubitorum.
</vers>
    <vers num="37"> Et vestibulum eius respiciebat ad
atrium exterius, et cælatura palmarum in postibus illius hinc et
inde et in octo gradibus ascensus eius.
</vers>
    <vers num="38"> Et erat exedra, cuius ostium in
vestibulo portæ; ibi lavabunt holocaustum.
</vers>
    <vers num="39"> Et in vestibulo portæ duæ mensæ
hinc et duæ mensæ inde, ut mactetur super eas holocaustum et pro
peccato et pro delicto.
</vers>
    <vers num="40"> Et ad latus extra vestibulum ad
ostium portæ, quæ respicit ad aquilonem, duæ mensæ; et ad latus
alterum vestibuli portæ duæ mensæ.
</vers>
    <vers num="41"> Quattuor mensæ hinc et quattuor
mensæ inde ad latus portæ: octo mensæ erant, super quas
mactabunt.
</vers>
    <vers num="42"> a Quattuor autem mensæ ad
holocaustum de lapidibus quadris exstructæ longitudine cubiti
unius et dimidii et latitudine cubiti unius et dimidii et
altitudine cubiti unius,
</vers>
    <vers num="43"> a et labia palmi unius reflexa
intrinsecus per circuitum;
</vers>
    <vers num="42"> b super ista ponant vasa, quibus
mactetur holocaustum et victima, 43b super mensas autem carnes
oblationis.
</vers>
    <vers num="44"> Et extra portam interiorem exedræ
duæ, in atrio interiori; una erat in latere portæ respicientis ad
aquilonem, et facies eius contra viam australem, et una ex latere
portæ australis, quæ respiciebat ad viam aquilonis.
</vers>
    <vers num="45"> Et dixit ad me: « Hæc
est exedra, quæ respicit viam meridianam; sacerdotum erit, qui
excubant in custodiis templi.
</vers>
    <vers num="46"> Porro exedra, quæ respicit ad viam
aquilonis, sacerdotum erit, qui excubant ad ministerium altaris:
isti sunt filii Sadoc, qui accedunt de filiis Levi ad Dominum, ut
ministrent ei ».
</vers>
    <vers num="47"> Et mensus est atrium longitudine
centum cubitorum et latitudine centum cubitorum per quadrum. Altare
autem erat ante faciem templi.
</vers>
    <vers num="48"> Et introduxit me in vestibulum
templi; et mensus est postes vestibuli quinque cubitis hinc et
quinque cubitis inde et latitudinem portæ quattuordecim cubitorum
et latera portæ trium cubitorum hinc et trium cubitorum inde;
</vers>
    <vers num="49"> longitudinem autem vestibuli viginti
cubitorum et latitudinem duodecim cubitorum, et decem gradibus
ascendebatur ad illud, et columnæ erant in postibus, una hinc et
altera inde.</vers>
  </cap>
  <subtitulum>Capitulum 41</subtitulum>
  <cap num="41">
    <vers num="1"> Et introduxit me in templum et
mensus est postes: sex cubitos latitudinis hinc et sex cubitos
latitudinis inde.
</vers>
    <vers num="2"> Et latitudo portæ decem cubitorum
erat, et latera portæ quinque cubitis hinc et quinque cubitis
inde; et mensus est longitudinem eius quadraginta cubitorum et
latitudinem viginti cubitorum.
</vers>
    <vers num="3"> Et introgressus intrinsecus, mensus
est in poste portæ duos cubitos et portam sex cubitorum et
latitudinem laterum portæ septem cubitorum hinc et septem
cubitorum inde.
</vers>
    <vers num="4"> Et mensus est longitudinem eius
viginti cubitorum et latitudinem viginti cubitorum versus faciem
templi. Et dixit ad me: « Hoc est Sanctum
sanctorum ».
</vers>
    <vers num="5"> Et mensus est parietem domus sex
cubitorum et latitudinem ædificii adiacentis quattuor cubitorum
undique per circuitum domus;
</vers>
    <vers num="6"> cubicula autem adiacentia, cubiculum
super cubiculum, in tribus tabulatis. Et erant margines eminentes
in pariete domus pro cubiculis adiacentibus per circuitum, ut
essent fulcra, neque essent fulcra intra parietem domus,
</vers>
    <vers num="7"> et latitudo ambitus sursum ascendens
iuxta cubicula adiacentia, quia circumdata erat domus usque sursum
circa domum; idcirco amplificata erat domus usque sursum, et de
inferiore tabulato ascendebatur ad superius per medium.
</vers>
    <vers num="8"> Et vidi in domo altitudinem per
circuitum, fundamenta ædificii adiacentis mensura calami pleni, id
est sex cubitorum, in altitudine.
</vers>
    <vers num="9"> Et latitudo parietis ædificii
adiacentis forinsecus erat quinque cubitorum. Et area vacua inter
cubicula domui adiacentia,
</vers>
    <vers num="10"> et inter exedras habebat latitudinem
viginti cubitorum in circuitu domus undique.
</vers>
    <vers num="11"> Et ostia ædificii adiacentis ad
aream vacuam, ostium unum ad viam aquilonis et ostium unum ad viam
australem; et latitudo muri areæ vacuæ quinque cubitorum in
circuitu.
</vers>
    <vers num="12"> Et ædificium, quod erat ex adverso
areæ separatæ versumque ad viam respicientem ad mare, latitudinis
septuaginta cubitorum; paries autem ædificii quinque cubitorum
latitudinis per circuitum et longitudo eius nonaginta
cubitorum.
</vers>
    <vers num="13"> Et mensus est domus longitudinem
centum cubitorum et areæ separatæ et ædificii et parietum eius
longitudinem centum cubitorum;
</vers>
    <vers num="14"> latitudinem autem faciei domus et
areæ separatæ contra orientem centum cubitorum.
</vers>
    <vers num="15"> Et mensus est longitudinem ædificii
ex adverso areæ separatæ ad dorsum et parietum eius ex utraque
parte centum cubitorum. Et templum interius et vestibulum
exterius
</vers>
    <vers num="16"> strata erant ligno, et fenestræ
marginatæ et margines in circuitu triplices contra limen erant
strato ligno per gyrum in circuitu, et a terra usque ad fenestras
— et fenestræ poterant claudi — usque ad superiora
ostii;
</vers>
    <vers num="17"> et usque ad domum interiorem et
forinsecus et per omnem parietem in circuitu, intrinsecus et
forinsecus, ad mensuram
</vers>
    <vers num="18"> fabrefacti cherubim et palmæ, et
palma inter cherub et cherub; duasque facies habebat cherub,
</vers>
    <vers num="19"> faciem hominis versam ad palmam ex
hac parte et faciem leonis versam ad palmam ex alia parte: expressi
per omnem domum in circuitu.
</vers>
    <vers num="20"> De terra usque ad superiora portæ
cherubim et palmæ cælatæ erant. In pariete templi
</vers>
    <vers num="21"> postes portæ quadruplices, et coram
sanctuario aspectus quasi aspectus
</vers>
    <vers num="22"> altaris lignei trium cubitorum
altitudo, et longitudo eius duorum cubitorum, et anguli eius et
bases eius et parietes eius lignei. Et locutus est ad me:
« Hæc est mensa coram Domino ».
</vers>
    <vers num="23"> Et duo ostia erant templo et
sanctuario
</vers>
    <vers num="24"> duo ostia. Ostiis erant duæ valvæ
versatiles usque ad parietem, valvæ duæ ostio uni et valvæ duæ
ostio alteri.
</vers>
    <vers num="25"> Et cælati erant in ipsis ostiis
templi cherubim et sculpturæ palmarum, sicut in parietibus quoque
expressi erant; et tectum ligneum erat in vestibuli fronte
forinsecus.
</vers>
    <vers num="26"> Et fenestræ marginatæ et
similitudo palmarum hinc atque inde in lateribus vestibuli et in
cubiculis adiacentibus domus.</vers>
  </cap>
  <subtitulum>Capitulum 42</subtitulum>
  <cap num="42">
    <vers num="1"> Et eduxit me in atrium exterius
per viam ducentem ad aquilonem; et duxit me ad exedram, quæ erat
contra aream separatam, et contra ædem ad aquilonem.
</vers>
    <vers num="2"> Longitudo erat centum cubitorum in
latere aquilonis et latitudo quinquaginta cubitorum.
</vers>
    <vers num="3"> Contra viginti cubitos atrii
interioris et contra pavimentum stratum lapide atrii exterioris
elevabatur pars iuxta partem in tribus gradibus.
</vers>
    <vers num="4"> Et ante exedras deambulatio decem
cubitorum latitudinis, ad interiora respiciens, longitudinis centum
cubitorum; et ostia eorum ad aquilonem.
</vers>
    <vers num="5"> Exedræ superiores angustiores erant,
quia gradus auferebant eis spatium, præ inferioribus et mediis
ædificii.
</vers>
    <vers num="6"> Tristega enim erant et non habebant
columnas, sicut erant columnæ exteriorum; sic ergo in gradibus de
inferioribus, et de mediis a terra surgebat ædificium.
</vers>
    <vers num="7"> Et murus exterior secundum exedras
erat in via atrii exterioris ante exedras, longitudo eius
quinquaginta cubitorum,
</vers>
    <vers num="8"> quia longitudo erat exedrarum atrii
exterioris quinquaginta cubitorum, quæ erant ante faciem illarum,
totum erat centum cubitorum.
</vers>
    <vers num="9"> Et erat subter exedras has introitus
ab oriente ingredientibus in ea de atrio exteriori
</vers>
    <vers num="10"> in capite muri atrii. Contra viam
meridianam in facie areæ separatæ, et erant exedræ ante
ædificium,
</vers>
    <vers num="11"> et via ante faciem earum iuxta
similitudinem exedrarum, quæ erant in via aquilonis; secundum
longitudinem earum et latitudinem earum, sic et omnes exitus earum
et dispositiones et ostia earum.
</vers>
    <vers num="12"> Et ad ostia exedrarum, quæ erant in
via respiciente ad notum, ostium in capite viæ, quæ via erat ante
murum protegentem per viam orientalem ingredientibus.
</vers>
    <vers num="13"> Et dixit ad me: “Exedræ
aquilonis et exedræ austri, quæ sunt ante aream separatam, hæ
sunt exedræ sanctæ, in quibus vescuntur sacerdotes, qui
appropinquant ad Dominum sancta sanctorum: ibi ponent sancta
sanctorum et oblationem et pro peccato et pro delicto, locus enim
sanctus est.
</vers>
    <vers num="14"> Cum autem ingressi fuerint
sacerdotes, non egredientur de sanctis in atrium exterius, sed ibi
reponent vestimenta sua, in quibus ministrant, quia sancta sunt;
vestienturque vestimentis aliis et sic procedent ad locum
populi ».
</vers>
    <vers num="15"> Cumque complesset mensuras
interioris areæ domus, eduxit me per viam portæ, quæ respiciebat
ad viam orientalem, et mensus est ibi undique per circuitum.
</vers>
    <vers num="16"> Mensus est autem contra ventum
orientalem calamo mensuræ quingentos calamos in calamo mensuræ
per circuitum.
</vers>
    <vers num="17"> Et mensus est contra ventum
aquilonis quingentos calamos in calamo mensuræ per gyrum.
</vers>
    <vers num="18"> Et ad ventum australem mensus est
quingentos calamos in calamo mensuræ per circuitum.
</vers>
    <vers num="19"> Et conversus ad ventum occidentalem
mensus est quingentos calamos in calamo mensuræ.
</vers>
    <vers num="20"> Per quattuor ventos mensus est
illud; murus ei erat undique per circuitum longitudine quingentorum
cubitorum et latitudine quingentorum cubitorum, dividens inter
sanctuarium et locum profanum.</vers>
  </cap>
  <subtitulum>Capitulum 43</subtitulum>
  <cap num="43">
    <vers num="1"> Et duxit me ad portam, quæ
respiciebat ad viam orientalem,
</vers>
    <vers num="2"> et ecce gloria Dei Israel
ingrediebatur per viam orientalem, et vox erat ei quasi vox aquarum
multarum, et terra splendebat a maiestate eius.
</vers>
    <vers num="3"> Et vidi visionem secundum speciem,
quam videram, quando venit, ut disperderet civitatem, et species
secundum aspectum, quem videram iuxta fluvium Chobar; et cecidi
super faciem meam.
</vers>
    <vers num="4"> Et maiestas Domini ingressa est
templum per viam portæ, quæ respiciebat ad orientem.
</vers>
    <vers num="5"> Et levavit me spiritus et introduxit
me in atrium interius; et ecce repleta erat gloria Domini
domus.
</vers>
    <vers num="6"> Et audivi loquentem ad me de domo,
cum vir staret iuxta me,
</vers>
    <vers num="7"> et dixit ad me: « Fili
hominis, locus solii mei et locus vestigiorum pedum meorum, ubi
habitabo in medio filiorum Israel in æternum; et non polluent
ultra domus Israel nomen sanctum meum, ipsi et reges eorum, in
fornicationibus suis et in cadaveribus regum suorum in morte
eorum,
</vers>
    <vers num="8"> qui fabricati sunt limen suum iuxta
limen meum et postes suos iuxta postes meos, et paries erat inter
me et eos, et polluerunt nomen sanctum meum in abominationibus,
quas fecerunt; propter quod consumpsi eos in ira mea.
</vers>
    <vers num="9"> Nunc ergo repellant procul
fornicationem suam et cadavera regum suorum a me, et habitabo in
medio eorum semper.
</vers>
    <vers num="10"> Tu autem, fili hominis, ostende
domui Israel templum, et confundantur ab iniquitatibus suis et
metiantur fabricam.
</vers>
    <vers num="11"> Et si erubuerint ex omnibus, quæ
fecerunt, describe domum et supellectilem eius, exitus et
introitus, et omnem figuram eius et universa præcepta eius et
omnes leges eius ostende eis et scribes oculis eorum, ut custodiant
omnem figuram eius et omnia præcepta illius et faciant ea.
</vers>
    <vers num="12"> Ista est lex domus in summitate
montis: omnes fines eius in circuitu sanctum sanctorum sunt; hæc
est ergo lex domus ».
</vers>
    <vers num="13"> Istæ autem mensuræ altaris in
cubitis, cubitus habebat cubitum et palmum; fossæ in circuitu eius
erat cubitus in altitudine et cubitus in latitudine; et sæpto eius
ad marginem eius in circuitu palmus unus. Hæc autem erat altitudo
altaris:
</vers>
    <vers num="14"> de fossa terræ usque ad crepidinem
inferiorem duo cubiti, et latitudo cubiti unius; et a crepidine
minore usque ad crepidinem maiorem quattuor cubiti, et latitudo
unius cubiti.
</vers>
    <vers num="15"> Ipse autem focus quattuor cubitorum,
et a foco usque sursum cornua quattuor.
</vers>
    <vers num="16"> Et focus duodecim cubitorum in
longitudine per duodecim cubitos latitudinis, quadrangulatum æquis
lateribus.
</vers>
    <vers num="17"> Et crepido quattuordecim cubitorum
longitudinis per quattuordecim cubitos latitudinis in quattuor
angulis eius; et sæptum in circuitu eius dimidii cubiti, et fossa
eius unius cubiti per circuitum; gradus autem eius versi ad
orientem.
</vers>
    <vers num="18"> Et dixit ad me: « Fili
hominis, hæc dicit Dominus Deus: Hi sunt ritus altaris: in qua die
fuerit fabricatum, ut offeratur super illud holocaustum, et
effundatur sanguis,
</vers>
    <vers num="19"> dabis sacerdotibus levitis, qui sunt
de semine Sadoc, qui accedunt ad me, ait Dominus Deus, ut
ministrent mihi, vitulum de armento pro peccato.
</vers>
    <vers num="20"> Et assumens de sanguine eius, pones
super quattuor cornua eius et super quattuor angulos crepidinis et
super sæptum in circuitu et mundabis illud et expiabis.
</vers>
    <vers num="21"> Et tolles vitulum, qui oblatus
fuerit pro peccato, et combures illum in destinato loco domus extra
sanctuarium.
</vers>
    <vers num="22"> Et in die secunda offeres hircum
caprarum immaculatum pro peccato, et expiabunt altare, sicut
expiaverunt in vitulo.
</vers>
    <vers num="23"> Cumque compleveris expians illud,
offeres vitulum de armento immaculatum et arietem de grege
immaculatum;
</vers>
    <vers num="24"> et offeres eos in conspectu Domini,
et mittent sacerdotes super eos sal et offerent eos holocaustum
Domino.
</vers>
    <vers num="25"> Septem diebus facies hircum pro
peccato cotidie, et vitulum de armento et arietem de pecoribus
immaculatos offerent.
</vers>
    <vers num="26"> Septem diebus expiabunt altare et
mundabunt illud et consecrabunt illud.
</vers>
    <vers num="27"> Expletis autem diebus, in die octava
et ultra facient sacerdotes super altare holocausta vestra et
pacifica, et placatus ero vobis », ait Dominus Deus.</vers>
  </cap>
  <subtitulum>Capitulum 44</subtitulum>
  <cap num="44">
    <vers num="1"> Et convertit me ad viam portæ
sanctuarii exterioris, quæ respiciebat ad orientem, et erat
clausa;
</vers>
    <vers num="2"> et dixit Dominus ad me:
« Porta hæc clausa erit; non aperietur, et vir non
transibit per eam, quoniam Dominus, Deus Israel, ingressus est per
eam, eritque clausa.
</vers>
    <vers num="3"> Princeps, ut princeps ipse sedebit in
ea, ut comedat panem coram Domino; per viam vestibuli portæ
ingredietur et per eandem viam egredietur ».
</vers>
    <vers num="4"> Et adduxit me per viam portæ
aquilonis in conspectum domus; et vidi: et ecce implevit gloria
Domini domum Domini, et cecidi in faciem meam.
</vers>
    <vers num="5"> Et dixit ad me Dominus:
« Fili hominis, pone cor tuum et vide oculis tuis et
auribus tuis audi omnia, quæ ego loquor ad te de universis
cæremoniis domus Domini et de cunctis legibus eius; et pones cor
tuum in introitu templi et in omni exitu sanctuarii
</vers>
    <vers num="6"> et dices ad exasperantem me domum
Israel: Hæc dicit Dominus Deus: Sufficiant vobis omnes
abominationes vestræ, domus Israel,
</vers>
    <vers num="7"> eo quod induxistis alienigenas
incircumcisos corde et incircumcisos carne, ut essent in sanctuario
meo et polluerent domum meam, cum offertis panem meum, adipem et
sanguinem; et dissolvistis pactum meum in omnibus abominationibus
vestris
</vers>
    <vers num="8"> et non explevistis ministerium
sanctorum meorum et posuistis illos ministrantes mihi in sanctuario
meo. Propterea
</vers>
    <vers num="9"> hæc dicit Dominus Deus: Omnis
alienigena incircumcisus corde et incircumcisus carne non
ingredietur sanctuarium meum, omnis alienigena, qui est in medio
filiorum Israel.
</vers>
    <vers num="10"> Sed Levitæ, qui longe recesserint a
me in errore filiorum Israel, qui erraverunt a me post idola sua,
portabunt iniquitatem suam
</vers>
    <vers num="11"> et erunt in sanctuario meo æditui
et ianitores portarum domus et ministri domus: ipsi mactabunt
holocausta et victimas populo et ipsi stabunt in conspectu eorum,
ut ministrent eis.
</vers>
    <vers num="12"> Pro eo quod ministraverunt illis in
conspectu idolorum suorum et facti sunt domui Israel in
offendiculum iniquitatis, idcirco levavi manum meam super eos,
dicit Dominus Deus; portabunt iniquitatem suam.
</vers>
    <vers num="13"> Et non appropinquabunt ad me, ut
sacerdotio fungantur mihi, neque accedent ad omnia sancta mea, ad
sanctissima, sed portabunt confusionem suam et abominationes suas,
quas fecerunt.
</vers>
    <vers num="14"> Et faciam eos ministros in omni
ministerio domus et in universis, quæ facienda sunt in ea.
</vers>
    <vers num="15"> Sacerdotes autem levitæ filii
Sadoc, qui custodierunt cæremonias sanctuarii mei, cum errarent
filii Israel a me, ipsi accedent ad me, ut ministrent mihi, et
stabunt in conspectu meo, ut offerant mihi adipem et sanguinem, ait
Dominus Deus.
</vers>
    <vers num="16"> Ipsi ingredientur sanctuarium meum
et ipsi accedent ad mensam meam, ut serviant mihi et custodiant
ministerium meum.
</vers>
    <vers num="17"> Cumque ingredientur portas atrii
interioris, vestibus lineis induentur, nec ascendet super eos
quidquam laneum, quando ministrant in portis atrii interioris et in
domo.
</vers>
    <vers num="18"> Vittæ lineæ erunt in capitibus
eorum, et feminalia linea erunt in lumbis eorum, et non accingentur
in sudore.
</vers>
    <vers num="19"> Cumque egredientur atrium exterius
ad populum, exuent se vestimenta sua, in quibus ministraverunt, et
reponent ea in exedris sanctis et vestient se vestimentis aliis et
non sanctificabunt populum in vestibus suis.
</vers>
    <vers num="20"> Caput autem suum non radent neque
comam nutrient, sed tondentes attondent capita sua.
</vers>
    <vers num="21"> Et vinum non bibet omnis sacerdos,
quando ingressurus est atrium interius.
</vers>
    <vers num="22"> Et viduam et repudiatam non
accipient sibi uxores sed virgines de semine domus Israel; sed et
viduam, quæ fuerit vidua a sacerdote, accipient.
</vers>
    <vers num="23"> Et populum meum docebunt quid sit
inter sanctum et profanum et inter mundum et immundum ostendent
eis.
</vers>
    <vers num="24"> Et cum fuerit controversia, stabunt
ad iudicandum et in iudiciis meis iudicabunt; leges meas et
præcepta mea in omnibus sollemnitatibus meis custodient et sabbata
mea sanctificabunt.
</vers>
    <vers num="25"> Et ad mortuum hominem non
ingredientur, ne polluantur, nisi ad patrem et matrem et filium et
filiam et fratrem et sororem, quæ virum non habuit: in quibus
contaminabuntur.
</vers>
    <vers num="26"> Et postquam fuerit emundatus, septem
dies numerabuntur ei,
</vers>
    <vers num="27"> et in die introitus sui in
sanctuarium ad atrium interius, ut ministret mihi in sanctuario,
offeret pro peccato suo, ait Dominus Deus.
</vers>
    <vers num="28"> Et erit eis in hereditatem: ego
hereditas eorum; et possessionem non dabitis eis in Israel: ego
enim possessio eorum.
</vers>
    <vers num="29"> Oblationem et pro peccato et pro
delicto ipsi comedent, et omne anathema in Israel ipsorum erit;
</vers>
    <vers num="30"> et primitiva omnium primogenitorum
et omnia libamenta ex omnibus, quæ offertis, sacerdotum erunt; et
primitiva farinæ vestræ dabitis sacerdoti, ut reponat
benedictionem domui tuæ.
</vers>
    <vers num="31"> Omne morticinum et captum a bestia
de avibus et de pecoribus non comedent sacerdotes.</vers>
  </cap>
  <subtitulum>Capitulum 45</subtitulum>
  <cap num="45">
    <vers num="1"> Cumque cœperitis terram dividere
sortito, separate oblationem Domino sanctificatum de terra,
longitudine viginti quinque milia et latitudine viginti milia:
sanctificatum erit in omni termino suo per circuitum;
</vers>
    <vers num="2"> ex quo sanctuarium obtinebit
quingentos per quingentos, quadrifariam per circuitum, et
quinquaginta cubitos pascua eius per gyrum.
</vers>
    <vers num="3"> Et a mensura ista mensurabis
longitudinem viginti quinque milium et latitudinem decem milium, et
in ipso erit templum, Sanctum sanctorum.
</vers>
    <vers num="4"> Sanctificatum de terra erit
sacerdotibus ministris sanctuarii, qui accedunt ad ministerium
Domini; et erit eis locus in domos et in pascua pecoribus.
</vers>
    <vers num="5"> Viginti quinque autem milia
longitudinis et decem milia latitudinis erunt Levitis, qui
ministrant domui; ipsis in possessionem, civitates ad
habitandum.
</vers>
    <vers num="6"> Et possessionem civitatis dabitis
quinque milia latitudinis et longitudinis viginti quinque milia,
iuxta oblationem sacram; omni domui Israel erit.
</vers>
    <vers num="7"> Principi quoque ex utraque parte
oblationis sacræ et possessionis civitatis, secundum oblationem
sacram et possessionem urbis, a latere maris usque ad mare et a
latere orientis versus orientem, longitudinem autem iuxta
unamquamque partium, a termino occidentali usque ad terminum
orientalem.
</vers>
    <vers num="8"> Hæc terra erit ei possessio in
Israel, et non depopulabuntur ultra principes mei populum meum; sed
terram dabunt domui Israel secundum tribus eorum.
</vers>
    <vers num="9"> Hæc dicit Dominus Deus: Sufficiat
vobis, principes Israel; violentiam et rapinas omittite et iudicium
et iustitiam facite; auferte exactiones vestras a populo meo, ait
Dominus Deus.
</vers>
    <vers num="10"> Statera iusta et ephi iustum et
batus iustus sit vobis;
</vers>
    <vers num="11"> ephi et batus æqualia et unius
mensuræ sint, ut capiat decimam partem homer batus, et decimam
partem homer ephi: iuxta mensuram homer sit æqua libratio
eorum.
</vers>
    <vers num="12"> Siclus autem viginti gera habeat;
quinque sicli sint quinque, et decem sicli sint decem, et
quinquaginta sint vobis mina.
</vers>
    <vers num="13"> Hæc est oblatio, quam offeratis:
sextam partem ephi de gomor frumenti et sextam partem ephi de gomor
hordei.
</vers>
    <vers num="14"> Præceptum quoque de oleo —
batus est mensura olei —: decimam partem bati offeratis de
choro — decem bati homer faciunt, quia decem bati implent
chorum —.
</vers>
    <vers num="15"> Et pecus unum de grege ducentorum,
de pascuis irriguis Israel, in oblationem et in holocaustum et in
pacifica ad expiandum pro eis, ait Dominus Deus.
</vers>
    <vers num="16"> Omnis populus terræ tenebitur ad
hanc oblationem principi in Israel;
</vers>
    <vers num="17"> et super principem erunt holocausta
et oblationes et libamina in diebus festis et in calendis et in
sabbatis et in universis sollemnitatibus domus Israel; ipse faciet
pro peccato et oblationem et holocaustum et pacifica ad expiandum
pro domo Israel.
</vers>
    <vers num="18"> Hæc dicit Dominus Deus: In primo
mense, una mensis, sumes vitulum de armento immaculatum et expiabis
sanctuarium.
</vers>
    <vers num="19"> Et tollet sacerdos de sanguine
hostiæ pro peccato et ponet in postibus domus et in quattuor
angulis crepidinis altaris et in postibus portæ atrii
interioris.
</vers>
    <vers num="20"> Et sic facies in septima mensis pro
unoquoque, qui ignoravit et errore deceptus est, et expiabitis pro
domo.
</vers>
    <vers num="21"> In primo mense, quarta decima die
mensis, erit vobis Paschæ sollemnitas; septem diebus azyma
comedentur.
</vers>
    <vers num="22"> Et faciet princeps in die illa pro
se et pro universo populo terræ vitulum pro peccato;
</vers>
    <vers num="23"> et in septem dierum sollemnitate
faciet holocaustum Domino septem vitulos et septem arietes
immaculatos cotidie septem diebus et pro peccato hircum caprarum
cotidie;
</vers>
    <vers num="24"> et oblationem ephi per vitulum et
ephi per arietem faciet et olei hin per singula ephi.
</vers>
    <vers num="25"> Septimo mense, quinta decima die
mensis, in sollemnitate faciet, sicut supra dicta sunt, per septem
dies, tam pro peccato quam pro holocausto et in oblatione et in
oleo.</vers>
  </cap>
  <subtitulum>Capitulum 46</subtitulum>
  <cap num="46">
    <vers num="1"> Hæc dixit Dominus Deus: Porta
atrii interioris, quæ respicit ad orientem, erit clausa sex
diebus, in quibus opus fit; die autem sabbati aperietur, sed et in
die calendarum aperietur,
</vers>
    <vers num="2"> et intrabit princeps per viam
vestibuli portæ deforis et stabit in poste portæ, et facient
sacerdotes holocaustum eius et pacifica eius, et adorabit super
limen portæ et egredietur; porta autem non claudetur usque ad
vesperam.
</vers>
    <vers num="3"> Et adorabit populus terræ ad ostium
portæ illius in sabbatis et in calendis coram Domino.
</vers>
    <vers num="4"> Holocaustum autem hoc offeret
princeps Domino: in die sabbati sex agnos immaculatos et arietem
immaculatum
</vers>
    <vers num="5"> et oblationem ephi per arietem, per
agnos autem oblationem, quantum dederit manus eius, et olei hin per
singula ephi;
</vers>
    <vers num="6"> in die autem calendarum vitulum de
armento immaculatum et sex agni et aries immaculati erunt
</vers>
    <vers num="7"> et ephi per vitulum, ephi quoque per
arietem faciet oblationem, per agnos autem sicut invenerit manus
eius, et olei hin per singula ephi.
</vers>
    <vers num="8"> Cumque ingressurus est princeps, per
viam vestibuli portæ ingrediatur et per eandem viam exeat.
</vers>
    <vers num="9"> Et cum intrabit populus terræ in
conspectu Domini in sollemnitatibus, qui ingreditur per portam
aquilonis, ut adoret, egrediatur per viam portæ meridianæ; porro
qui ingreditur per viam portæ meridianæ, egrediatur per viam
portæ aquilonis: non revertetur per viam portæ, per quam
ingressus est, sed e regione illius egredietur.
</vers>
    <vers num="10"> Princeps autem in medio eorum cum
ingredientibus ingredietur et cum egredientibus egredietur.
</vers>
    <vers num="11"> Et in diebus festis et in
sollemnitatibus erit oblatio ephi per vitulum et ephi per arietem,
per agnos autem erit oblatio, quantum invenerit manus eius, et olei
hin per singula ephi.
</vers>
    <vers num="12"> Cum autem fecerit princeps
spontaneum holocaustum aut pacifica voluntaria Domino, aperietur ei
porta, quæ respicit ad orientem, et faciet holocaustum suum et
pacifica sua, sicut facere solet in die sabbati, et egredietur,
claudeturque porta, postquam exierit.
</vers>
    <vers num="13"> Et agnum anniculum immaculatum
facies holocaustum cotidie Domino; semper mane facies illud.
</vers>
    <vers num="14"> Et oblationem facies super eo mane
mane sextam partem ephi, et de oleo tertiam partem hin, ut
conspergatur simila; oblatio Domino, legitimum iuge atque
perpetuum.
</vers>
    <vers num="15"> Facient agnum et oblationem et oleum
mane mane, holocaustum sempiternum.
</vers>
    <vers num="16"> Hæc dixit Dominus Deus: Si dederit
princeps donum alicui de filiis suis de hereditate sua, filiorum
suorum erit; possidebunt illud hereditarie.
</vers>
    <vers num="17"> Si autem dederit legatum de
hereditate sua uni servorum suorum, erit illius usque ad annum
remissionis et revertetur ad principem; sola hereditas filiorum
eius illorum erit.
</vers>
    <vers num="18"> Et non accipiet princeps de
hereditate populi, ut expellat eos de possessione eorum, sed de
possessione sua hereditatem dabit filiis suis, ut non dispergatur
populus meus unusquisque a possessione sua ».
</vers>
    <vers num="19"> Et introduxit me per ingressum, qui
erat ex latere portæ, in exedras sacras sacerdotum, quæ
respiciebant ad aquilonem, et erat ibi locus in extrema parte
vergens ad occidentem;
</vers>
    <vers num="20"> et dixit ad me: « Iste
est locus, ubi coquent sacerdotes pro delicto et pro peccato, ubi
coquent oblationem, ut non efferant in atrium exterius, et
sanctificetur populus ».
</vers>
    <vers num="21"> Et eduxit me in atrium exterius et
circumduxit me per quattuor angulos atrii, et ecce atriola singula
per angulos atrii.
</vers>
    <vers num="22"> In quattuor angulis atrii atriola
inclusa quadraginta cubitorum per longum et triginta per latum:
mensuræ unius quattuor erant.
</vers>
    <vers num="23"> Et paries per circuitum ambiens
quattuor atriola, et culinæ fabricatæ erant subter parietes per
gyrum.
</vers>
    <vers num="24"> Et dixit ad me: “Hæ sunt
domus culinarum, in quibus coquent ministri domus Domini victimas
populi ».</vers>
  </cap>
  <subtitulum>Capitulum 47</subtitulum>
  <cap num="47">
    <vers num="1"> Et convertit me ad portam domus,
et ecce aquæ egrediebantur subter limen domus ad orientem; facies
enim domus respiciebat ad orientem, aquæ autem descendebant a
latere templi dextro a meridie altaris.
</vers>
    <vers num="2"> Et eduxit me per viam portæ
aquilonis et convertit me ad viam foras ad portam exteriorem, quæ
respiciebat ad orientem; et ecce aquæ exeuntes a latere
dextro.
</vers>
    <vers num="3"> Cum egrederetur vir ad orientem, qui
habebat funiculum in manu sua, mensus est mille cubitos et traduxit
me per aquam usque ad talos.
</vers>
    <vers num="4"> Rursumque mensus est mille et
traduxit me per aquam usque ad genua.
</vers>
    <vers num="5"> Et mensus est mille et traduxit me
per aquam usque ad renes. Et mensus est mille; torrens, quem non
potui pertransire, quoniam intumuerant aquæ, aquæ ad natandum;
torrens, qui non poterat transvadari.
</vers>
    <vers num="6"> Et dixit ad me: « Certe
vidisti, fili hominis »; et duxit me et convertit ad
ripam torrentis.
</vers>
    <vers num="7"> Cumque me convertissem, ecce in ripa
torrentis ligna multa nimis ex utraque parte;
</vers>
    <vers num="8"> et ait ad me: « Aquæ
istæ, quæ egrediuntur ad regionem orientalem et descendunt ad
Arabam, intrabunt mare, aquas salsas, et sanabuntur aquæ:
</vers>
    <vers num="9"> et omnis anima vivens, quæ movetur,
quocumque venerit torrens, vivet, et erunt pisces multi satis,
postquam venerint illuc aquæ istæ, et sanabuntur et vivent omnia,
ad quæ venerit torrens.
</vers>
    <vers num="10"> Et stabunt super mare piscatores; ab
Engaddi usque ad Engallim siccatio sagenarum erit; plurimæ species
erunt piscium eius, sicut pisces maris Magni, multitudinis
nimiæ.
</vers>
    <vers num="11"> Palustria autem eius et stagna non
sanabuntur, quia in salinas dabuntur.
</vers>
    <vers num="12"> Et super torrentem orietur in ripis
eius ex utraque parte omne lignum pomiferum; non defluet folium ex
eo, et non deficiet fructus eius: per singulos menses afferet
primitiva, quia aquæ eius de sanctuario egredientur, et erunt
fructus eius in cibum, et folia eius ad medicinam.
</vers>
    <vers num="13"> Hæc dicit Dominus Deus: Hic est
terminus, in quo possidebitis terram in duodecim tribubus Israel,
quia Ioseph duplicem funiculum habet;
</vers>
    <vers num="14"> possidebitis autem eam, singuli
æque ut frater suus, super quam levavi manum meam, ut darem
patribus vestris; et cadet terra hæc vobis in possessionem.
</vers>
    <vers num="15"> Hic est autem terminus terræ: ad
plagam septentrionalem a mari Magno via Hethalon ad introitum
Emath,
</vers>
    <vers num="16"> Sedada, Berotha, Sabarim, quæ est
inter terminum Damasci et confinium Emath, usque ad Asarenon, quæ
est iuxta terminum Auran;
</vers>
    <vers num="17"> erit ergo terminus a mari usque ad
Asarenon, cum fines Damasci et fines Emath sint in aquilone; hæc
est plaga septentrionalis.
</vers>
    <vers num="18"> Porro plaga orientalis de loco inter
Auran et inter Damascum et in medio inter Galaad et terram Israel,
Iordanis disterminans usque ad mare orientale, usque Thamar; hæc
est plaga orientalis.
</vers>
    <vers num="19"> Plaga autem australis meridiana a
Thamar usque ad aquas Meribathcades et torrentem usque ad mare
Magnum; hæc est plaga ad meridiem australis.
</vers>
    <vers num="20"> Et plaga maris, mare Magnum a
confinio per directum, donec venias Emath; hæc est plaga
maris.
</vers>
    <vers num="21"> Et dividetis terram istam vobis per
tribus Israel
</vers>
    <vers num="22"> et mittetis eam in hereditatem,
vobis et advenis, qui accesserint ad vos, qui genuerint filios in
medio vestrum, et erunt vobis sicut indigenæ inter filios Israel:
vobiscum divident possessionem in medio tribuum Israel;
</vers>
    <vers num="23"> in tribu autem quacumque fuerit
advena, ibi dabitis possessionem illi, ait Dominus Deus.</vers>
  </cap>
  <subtitulum>Capitulum 48</subtitulum>
  <cap num="48">
    <vers num="1"> Et hæc nomina tribuum: in finibus
aquilonis iuxta viam Hethalon ad introitum Emath, Asarenon —
fines Damasci ad aquilonem iuxta Emath — erit a plaga
orientali usque ad mare, Dan pars una.
</vers>
    <vers num="2"> Et iuxta terminum Dan a plaga
orientali usque ad plagam maris, Aser una.
</vers>
    <vers num="3"> Et iuxta terminum Aser a plaga
orientali usque ad plagam maris, Nephthali una.
</vers>
    <vers num="4"> Et iuxta terminum Nephthali a plaga
orientali usque ad plagam maris, Manasse una.
</vers>
    <vers num="5"> Et iuxta terminum Manasse a plaga
orientali usque ad plagam maris, Ephraim una.
</vers>
    <vers num="6"> Et iuxta terminum Ephraim a plaga
orientali usque ad plagam maris, Ruben una.
</vers>
    <vers num="7"> Et iuxta terminum Ruben a plaga
orientali usque ad plagam maris, Iudæ una.
</vers>
    <vers num="8"> Et iuxta terminum Iudæ a plaga
orientali usque ad plagam maris oblatio, quam separabitis viginti
quinque milibus latitudinis et longitudinis, sicuti singulæ partes
a plaga orientali usque ad plagam maris; et erit sanctuarium in
medio eius.
</vers>
    <vers num="9"> Oblatio, quam separabitis Domino,
longitudo viginti quinque milibus et latitudo viginti milibus.
</vers>
    <vers num="10"> His autem est oblatio sacra:
sacerdotibus, ad aquilonem viginti quinque milia et ad mare
latitudinis decem milia et ad orientem latitudinis decem milia et
ad meridiem longitudinis viginti quinque milia; et erit sanctuarium
Domini in medio eius.
</vers>
    <vers num="11"> Sacerdotibus consecratis erit,
filiis Sadoc, qui custodierunt cæremonias meas et non erraverunt,
cum errarent filii Israel, sicut erraverunt Levitæ.
</vers>
    <vers num="12"> Et erit eis oblatio de oblatione
terræ sanctum sanctorum iuxta terminum Levitarum;
</vers>
    <vers num="13"> sed et Levitis similiter secundum
fines sacerdotum, viginti quinque milia longitudinis et latitudinis
decem milia, totum in longitudine viginti et quinque milia et in
latitudine viginti milia;
</vers>
    <vers num="14"> et non venumdabunt ex eo neque
mutabunt, neque transferetur oblatio terræ, quia sanctificata est
Domino.
</vers>
    <vers num="15"> Quinque milia autem, quæ supersunt
in latitudine per viginti quinque milia, profana erunt urbi in
habitaculum et in pascua, et erit civitas in medio eius.
</vers>
    <vers num="16"> Et hæ mensuræ eius: ad plagam
septentrionalem quingenti et quattuor milia et ad plagam meridianam
quingenti et quattuor milia et ad plagam orientalem quingenti et
quattuor milia et ad plagam occidentalem quingenti et quattuor
milia.
</vers>
    <vers num="17"> Erunt autem pascua civitatis ad
aquilonem ducenti quinquaginta et ad meridiem ducenti quinquaginta
et ad orientem ducenti quinquaginta et ad mare ducenti
quinquaginta.
</vers>
    <vers num="18"> Quod autem reliquum fuerit in
longitudine iuxta oblationem sacram, decem milia ad orientem et
decem milia ad occidentem, erunt iuxta oblationem sacram, et erunt
fruges eius in panem his, qui serviunt civitati.
</vers>
    <vers num="19"> Servientes autem civitati
operabuntur ex omnibus tribubus Israel.
</vers>
    <vers num="20"> Tota oblatio viginti quinque milium,
per viginti quinque milia: in quadrum; separabitis oblationem
sacram una cum possessione civitatis.
</vers>
    <vers num="21"> Quod autem reliquum fuerit,
principis erit, ex utraque parte oblationis sacræ et possessionis
civitatis, e regione viginti quinque milium oblationis usque ad
terminum orientalem, sed et ad mare e regione viginti quinque
milium usque ad terminum maris secundum partes tribuum, principis
erit. Et erit oblatio sacra et sanctuarium templi in medio
eius,
</vers>
    <vers num="22"> segregata a possessione Levitarum et
a possessione civitatis in medio partium principis: inter terminum
Iudæ et inter terminum Beniamin erit possessio principis.
</vers>
    <vers num="23"> Et reliquis tribubus: a plaga
orientali usque ad plagam occidentalem, Beniamin una.
</vers>
    <vers num="24"> Et iuxta terminum Beniamin a plaga
orientali usque ad plagam occidentalem, Simeon una.
</vers>
    <vers num="25"> Et iuxta terminum Simeonis a plaga
orientali usque ad plagam occidentalem, Issachar una.
</vers>
    <vers num="26"> Et iuxta terminum Issachar a plaga
orientali usque ad plagam occidentalem, Zabulon una.
</vers>
    <vers num="27"> Et iuxta terminum Zabulon a plaga
orientali usque ad plagam maris, Gad una.
</vers>
    <vers num="28"> Et iuxta terminum Gad ad plagam
austri in meridiem, erit finis de Thamar usque ad aquas
Meribathcades, ad torrentem usque ad mare Magnum.
</vers>
    <vers num="29"> Hæc est terra, quam mittetis in
sortem tribubus Israel, et hæ partitiones earum, ait Dominus
Deus.
</vers>
    <vers num="30"> Et hi egressus civitatis: a plaga
septentrionali, cuius mensura quingenti et quattuor milia,
</vers>
    <vers num="31"> portæ civitatis in nominibus
tribuum Israel: portæ tres a septentrione, porta Ruben una, porta
Iudæ una, porta Levi una.
</vers>
    <vers num="32"> Et ad plagam orientalem quingentorum
et quattuor milium, portæ tres: porta Ioseph una, porta Beniamin
una, porta Dan una.
</vers>
    <vers num="33"> Et ad plagam meridianam, cuius
mensura quingenti et quattuor milia, portæ tres: porta Simeonis
una, porta Issachar una, porta Zabulon una.
</vers>
    <vers num="34"> Et ad plagam occidentalem
quingentorum et quattuor milium, portæ tres: porta Gad una, porta
Aser una, porta Nephthali una.
</vers>
    <vers num="35"> Per circuitum decem et octo milia,
et nomen civitatis ex illa die: Dominus ibidem ».</vers>
  </cap>
</romanliturgy>
