<?xml version="1.0" encoding="utf-8"?>
<romanliturgy lingua="la" elibro="ps">
  <titulum>Liber Psalmorum</titulum>
  <subtitulum>Psalmus 1</subtitulum>
  <cap num="1">
    <vers num="1"> Beatus vir, qui non abiit in
consilio impiorum
et in via peccatorum non stetit
et in conventu derisorum non sedit,
</vers>
    <vers num="2"> sed in lege Domini voluntas eius,
et in lege eius meditatur die ac nocte.
</vers>
    <vers num="3"> Et erit tamquam lignum plantatum
secus decursus aquarum,
quod fructum suum dabit in tempore suo;
et folium eius non defluet,
et omnia, quæcumque faciet, prosperabuntur.
</vers>
    <vers num="4"> Non sic impii, non sic,
sed tamquam pulvis, quem proicit ventus.
</vers>
    <vers num="5"> Ideo non consurgent impii in
iudicio,
neque peccatores in concilio iustorum.
</vers>
    <vers num="6"> Quoniam novit Dominus viam
iustorum,
et iter impiorum peribit.</vers>
  </cap>
  <subtitulum>Psalmus 2</subtitulum>
  <cap num="2">
    <vers num="1"> Quare fremuerunt gentes,
et populi meditati sunt inania?
</vers>
    <vers num="2"> Astiterunt reges terræ,
et principes convenerunt in unum
adversus Dominum et adversus christum eius:
</vers>
    <vers num="3"> « Dirumpamus vincula
eorum
et proiciamus a nobis iugum ipsorum! ».
</vers>
    <vers num="4"> Qui habitat in cælis, irridebit
eos,
Dominus subsannabit eos.
</vers>
    <vers num="5"> Tunc loquetur ad eos in ira sua
et in furore suo conturbabit eos:
</vers>
    <vers num="6"> « Ego autem constitui
regem meum super Sion, montem sanctum meum! ».
</vers>
    <vers num="7"> Prædicabo decretum eius.
Dominus dixit ad me: « Filius meus es tu;
ego hodie genui te.
</vers>
    <vers num="8"> Postula a me, et dabo tibi gentes
hereditatem tuam
et possessionem tuam terminos terræ.
</vers>
    <vers num="9"> Reges eos in virga ferrea
et tamquam vas figuli confringes eos ».
</vers>
    <vers num="10"> Et nunc, reges, intellegite;
erudimini, qui iudicatis terram.
</vers>
    <vers num="11"> Servite Domino in timore
et exsultate ei cum tremore.
</vers>
    <vers num="12"> Apprehendite disciplinam, ne quando
irascatur,
et pereatis de via,
cum exarserit in brevi ira eius.
Beati omnes, qui confidunt in eo.</vers>
  </cap>
  <subtitulum>Psalmus 3</subtitulum>
  <cap num="3">
    <vers num="1"> <cursiva>Psalmus. David, cum fugit a
filio suo Absalom</cursiva>.
</vers>
    <vers num="2"> Domine, quid multiplicati sunt, qui
tribulant me?
Multi insurgunt adversum me,
</vers>
    <vers num="3"> multi dicunt animæ meæ:
« Non est salus ipsi in Deo ».
</vers>
    <vers num="4"> Tu autem, Domine, protector meus
es,
gloria mea et exaltans caput meum.
</vers>
    <vers num="5"> Voce mea ad Dominum clamavi,
et exaudivit me de monte sancto suo.
</vers>
    <vers num="6"> Ego obdormivi et soporatus sum,
exsurrexi, quia Dominus suscepit me.
</vers>
    <vers num="7"> Non timebo milia populi circumdantis
me.
Exsurge, Domine salvum me fac, Deus meus;
</vers>
    <vers num="8"> quoniam tu percussisti in maxillam
omnes adversantes mihi,
dentes peccatorum contrivisti.
</vers>
    <vers num="9"> Domini est salus,
et super populum tuum benedictio tua.</vers>
  </cap>
  <subtitulum>Psalmus 4</subtitulum>
  <cap num="4">
    <vers num="1"> <cursiva>Magistro chori. Fidibus.
Psalmus. David</cursiva>.
</vers>
    <vers num="2"> Cum invocarem, exaudivit me Deus
iustitiæ meæ.
In tribulatione dilatasti mihi;
miserere mei et exaudi orationem meam.
</vers>
    <vers num="3"> Filii hominum, usquequo gravi
corde?
Ut quid diligitis vanitatem et quæritis mendacium?
</vers>
    <vers num="4"> Et scitote quoniam mirificavit
Dominus sanctum suum;
Dominus exaudiet, cum clamavero ad eum.
</vers>
    <vers num="5"> Irascimini et nolite peccare;
loquimini in cordibus vestris,
in cubilibus vestris et conquiescite.
</vers>
    <vers num="6"> Sacrificate sacrificium iustitiæ
et sperate in Domino.
</vers>
    <vers num="7"> Multi dicunt: « Quis
ostendit nobis bona? ».
Leva in signum super nos lumen vultus tui, Domine!
</vers>
    <vers num="8"> Maiorem dedisti lætitiam in corde
meo,
quam cum multiplicantur frumentum et vinum eorum.
</vers>
    <vers num="9"> In pace in idipsum dormiam et
requiescam,
quoniam tu, Domine, singulariter in spe constituisti me.</vers>
  </cap>
  <subtitulum>Psalmus 5</subtitulum>
  <cap num="5">
    <vers num="1"> <cursiva>Magistro chori. Ad tibias.
Psalmus. David</cursiva>.
</vers>
    <vers num="2"> Verba mea auribus percipe,
Domine;
intellege gemitum meum.
</vers>
    <vers num="3"> Intende voci clamoris mei,
rex meus et Deus meus.
</vers>
    <vers num="4"> Quoniam ad te orabo, Domine,
mane exaudies vocem meam;
mane astabo tibi et exspectabo.
</vers>
    <vers num="5"> Quoniam non Deus volens iniquitatem
tu es;
neque habitabit iuxta te malignus,
</vers>
    <vers num="6"> neque permanebunt iniusti ante oculos
tuos.
</vers>
    <vers num="7"> Odisti omnes, qui operantur
iniquitatem,
perdes omnes, qui loquuntur mendacium;
virum sanguinum et dolosum abominabitur Dominus.
</vers>
    <vers num="8"> Ego autem in multitudine
misericordiæ tuæ
introibo in domum tuam;
adorabo ad templum sanctum tuum in timore tuo.
</vers>
    <vers num="9"> Domine, deduc me in iustitia tua
propter inimicos meos,
dirige in conspectu meo viam tuam.
</vers>
    <vers num="10"> Quoniam non est in ore eorum
veritas,
cor eorum fovea;
sepulcrum patens est guttur eorum,
molliunt linguas suas.
</vers>
    <vers num="11"> Iudica illos, Deus; decidant a
cogitationibus suis;
secundum multitudinem impietatum eorum expelle eos,
quoniam irritaverunt te, Domine.
</vers>
    <vers num="12"> Et omnes, qui sperant in te,
lætentur, in æternum exsultent.
Obumbrabis eis, et gloriabuntur in te,
qui diligunt nomen tuum;
</vers>
    <vers num="13"> quoniam tu benedices iusto,
Domine,
quasi scuto, bona voluntate coronabis eum.</vers>
  </cap>
  <subtitulum>Psalmus 6</subtitulum>
  <cap num="6">
    <vers num="1"> <cursiva>Magistro chori. Fidibus. Super
octavam. Psalmus. David</cursiva>.
</vers>
    <vers num="2"> Domine, ne in furore tuo arguas
me
neque in ira tua corripias me.
</vers>
    <vers num="3"> Miserere mei, Domine, quoniam
infirmus sum;
sana me, Domine, quoniam conturbata sunt ossa mea.
</vers>
    <vers num="4"> Et anima mea turbata est valde,
sed tu, Domine, usquequo?
</vers>
    <vers num="5"> Convertere, Domine, eripe animam
meam;
salvum me fac propter misericordiam tuam.
</vers>
    <vers num="6"> Quoniam non est in morte, qui memor
sit tui;
in inferno autem quis confitebitur tibi?
</vers>
    <vers num="7"> Laboravi in gemitu meo,
lavabam per singulas noctes lectum meum;
lacrimis meis stratum meum rigabam.
</vers>
    <vers num="8"> Turbatus est a mærore oculus
meus,
inveteravi inter omnes inimicos meos.
</vers>
    <vers num="9"> Discedite a me, omnes, qui operamini
iniquitatem,
quoniam exaudivit Dominus vocem fletus mei.
</vers>
    <vers num="10"> Exaudivit Dominus deprecationem
meam,
Dominus orationem meam suscepit.
</vers>
    <vers num="11"> Erubescant et conturbentur
vehementer omnes inimici mei;
convertantur et erubescant valde velociter.</vers>
  </cap>
  <subtitulum>Psalmus 7</subtitulum>
  <cap num="7">
    <vers num="1"> <cursiva>Lamentatio David, quam cantavit
Domino propter Chus Beniaminitam</cursiva>.
</vers>
    <vers num="2"> Domine Deus meus, in te speravi;
salvum me fac ex omnibus persequentibus me et libera me,
</vers>
    <vers num="3"> ne quando rapiat ut leo animam
meam
discerpens, dum non est qui salvum faciat.
</vers>
    <vers num="4"> Domine Deus meus, si feci istud,
si est iniquitas in manibus meis,
</vers>
    <vers num="5"> si reddidi retribuenti mihi mala
et exspoliavi inimicum meum dimittens inanem,
</vers>
    <vers num="6"> persequatur inimicus animam meam et
comprehendat
et conculcet in terra vitam meam
et gloriam meam in pulverem deducat.
</vers>
    <vers num="7"> Exsurge, Domine, in ira tua
et exaltare contra indignationem inimicorum meorum
et exsurge, Deus meus, in iudicio, quod mandasti.
</vers>
    <vers num="8"> Et synagoga populorum circumdabit
te,
et super hanc in altum regredere:
</vers>
    <vers num="9"> Dominus iudicat populos.
Iudica me, Domine, secundum iustitiam meam
et secundum innocentiam meam, quæ est in me.
</vers>
    <vers num="10"> Consumatur nequitia peccatorum;
et iustum confirma:
scrutans corda et renes Deus iustus.
</vers>
    <vers num="11"> Adiutorium meum apud Deum,
qui salvos facit rectos corde.
</vers>
    <vers num="12"> Deus iudex iustus,
fortis, irascens per singulos dies.
</vers>
    <vers num="13"> Nonne iterum gladium suum
exacuit,
arcum suum tetendit et paravit illum?
</vers>
    <vers num="14"> Et paravit sibi vasa mortis,
sagittas suas ardentes effecit.
</vers>
    <vers num="15"> Ecce parturiit iniustitiam,
concepit dolorem et peperit iniquitatem;
</vers>
    <vers num="16"> lacum aperuit et effodit eum
et incidit in foveam, quam fecit.
</vers>
    <vers num="17"> Convertetur dolor eius in caput
eius,
et in verticem ipsius iniquitas eius descendet.
</vers>
    <vers num="18"> Confitebor Domino secundum iustitiam
eius
et psallam nomini Domini Altissimi.</vers>
  </cap>
  <subtitulum>Psalmus 8</subtitulum>
  <cap num="8">
    <vers num="1"> <cursiva>Magistro chori. Ad modum
cantici " Torcularia... ". Psalmus. David</cursiva>.
</vers>
    <vers num="2"> Domine, Dominus noster,
quam admirabile est nomen tuum in universa terra,
quoniam elevata est magnificentia tua super cælos.
</vers>
    <vers num="3"> Ex ore infantium et lactantium
perfecisti laudem
propter inimicos tuos,
ut destruas inimicum et ultorem.
</vers>
    <vers num="4"> Quando video cælos tuos, opera
digitorum tuorum,
lunam et stellas, quæ tu fundasti,
</vers>
    <vers num="5"> quid est homo, quod memor es
eius,
aut filius hominis, quoniam visitas eum?
</vers>
    <vers num="6"> Minuisti eum paulo minus ab
angelis,
gloria et honore coronasti eum
</vers>
    <vers num="7"> et constituisti eum super opera
manuum tuarum.
Omnia subiecisti sub pedibus eius:
</vers>
    <vers num="8"> oves et boves universas,
insuper et pecora campi,
</vers>
    <vers num="9"> volucres cæli et pisces maris,
quæcumque perambulant semitas maris.
</vers>
    <vers num="10"> Domine, Dominus noster,
quam admirabile est nomen tuum in universa terra!</vers>
  </cap>
  <subtitulum>Psalmus 9</subtitulum>
  <cap num="9">
    <vers num="1"> <cursiva>Magistro chori. Ad modum
cantici " Mut labben ". Psalmus. David</cursiva>.
</vers>
    <vers num="2"> <cursiva>ALEPH</cursiva>. Confitebor tibi, Domine, in
toto corde meo,
narrabo omnia mirabilia tua.
</vers>
    <vers num="3"> Lætabor et exsultabo in te,
psallam nomini tuo, Altissime.
</vers>
    <vers num="4"> <cursiva>BETH</cursiva>. Cum convertuntur inimici mei
retrorsum,
infirmantur et pereunt a facie tua.
</vers>
    <vers num="5"> Quoniam fecisti iudicium meum et
causam meam,
sedisti super thronum, qui iudicas iustitiam.
</vers>
    <vers num="6"> <cursiva>GHIMEL</cursiva>. Increpasti gentes, perdidisti
impium;
nomen eorum delesti in æternum et in sæculum sæculi.
</vers>
    <vers num="7"> Inimici defecerunt, solitudines
sempiternæ factæ sunt;
et civitates destruxisti: periit memoria eorum cum ipsis.
</vers>
    <vers num="8"> <cursiva>HE</cursiva>. Dominus autem in æternum
sedebit,
paravit in iudicium thronum suum;
</vers>
    <vers num="9"> et ipse iudicabit orbem terræ in
iustitia,
iudicabit populos in æquitate.
</vers>
    <vers num="10"> <cursiva>VAU</cursiva>. Et erit Dominus refugium
oppresso,
refugium in opportunitatibus, in tribulatione.
</vers>
    <vers num="11"> Et sperent in te, qui noverunt nomen
tuum,
quoniam non dereliquisti quærentes te, Domine.
</vers>
    <vers num="12"> <cursiva>ZAIN</cursiva>. Psallite Domino, qui habitat
in Sion;
annuntiate inter gentes studia eius.
</vers>
    <vers num="13"> Quoniam requirens sanguinem
recordatus est eorum,
non est oblitus clamorem pauperum.
</vers>
    <vers num="14"> <cursiva>HETH</cursiva>. Miserere mei, Domine;
vide afflictionem meam de inimicis meis,
qui exaltas me de portis mortis,
</vers>
    <vers num="15"> ut annuntiem omnes laudationes tuas
in portis filiæ Sion,
exsultem in salutari tuo.
</vers>
    <vers num="16"> <cursiva>TETH</cursiva>. Infixæ sunt gentes in fovea,
quam fecerunt;
in laqueo isto, quem absconderunt,
comprehensus est pes eorum.
</vers>
    <vers num="17"> Manifestavit se Dominus iudicium
faciens;
in operibus manuum suarum comprehensus est peccator.
</vers>
    <vers num="18"> <cursiva>IOD</cursiva>. Convertentur peccatores in
infernum,
omnes gentes, quæ obliviscuntur Deum.
</vers>
    <vers num="19"> <cursiva>CAPH</cursiva>. Quoniam non in finem oblivio
erit pauperis;
exspectatio pauperum non peribit in æternum.
</vers>
    <vers num="20"> Exsurge, Domine, non confortetur
homo;
iudicentur gentes in conspectu tuo.
</vers>
    <vers num="21"> Constitue, Domine, terrorem super
eos;
sciant gentes quoniam homines sunt.</vers>
  </cap>
  <subtitulum>Psalmus 10</subtitulum>
  <cap num="10">
    <vers num="1"> <cursiva>LAMED</cursiva>. Ut quid, Domine, stas a
longe,
abscondis te in opportunitatibus, in tribulatione?
</vers>
    <vers num="2"> Dum superbit, impius insequitur
pauperem;
comprehendantur in consiliis, quæ cogitant.
</vers>
    <vers num="3"> Quoniam gloriatur peccator in
desideriis animæ suæ,
et avarus sibi benedicit.
</vers>
    <vers num="4"> <cursiva>NUN</cursiva>. Spernit Dominum peccator in
arrogantia sua:
« Non requiret; non est Deus ».
</vers>
    <vers num="5"> Hæ sunt omnes cogitationes eius;
prosperantur viæ illius in omni tempore.
Excelsa nimis iudicia tua a facie eius;
omnes inimicos suos aspernatur.
</vers>
    <vers num="6"> Dixit enim in corde suo:
« Non movebor;
in generationem et generationem ero sine malo ».
</vers>
    <vers num="7"> <cursiva>PHE</cursiva>. Cuius maledictione os plenum est
et fraudulentia et dolo,
sub lingua eius labor et nequitia.
</vers>
    <vers num="8"> Sedet in insidiis ad vicos,
in occultis interficit innocentem.
</vers>
    <vers num="9"> <cursiva>SADE</cursiva>. Oculi eius in pauperem
respiciunt;
insidiatur in abscondito quasi leo in spelunca sua.
Insidiatur, ut rapiat pauperem;
rapit pauperem, dum attrahit in laqueum suum.
</vers>
    <vers num="10"> Irruit et inclinat se, et miseri
cadunt
in fortitudine brachiorum eius.
</vers>
    <vers num="11"> Dixit enim in corde suo:
« Oblitus est Deus;
avertit faciem suam, non videbit in finem ». —
</vers>
    <vers num="12"> <cursiva>COPH</cursiva>. Exsurge, Domine Deus, exalta
manum tuam,
ne obliviscaris pauperum.
</vers>
    <vers num="13"> Propter quid spernit impius
Deum?
Dixit enim in corde suo: « Non
requires ».
</vers>
    <vers num="14"> <cursiva>RES</cursiva>. Vidisti: tu laborem et dolorem
consideras,
ut tradas eos in manus tuas.
Tibi derelictus est pauper,
orphano tu factus es adiutor.
</vers>
    <vers num="15"> <cursiva>SIN</cursiva>. Contere brachium peccatoris et
maligni;
quæres peccatum illius et non invenies.
</vers>
    <vers num="16"> Dominus rex in æternum et in
sæculum sæculi:
perierunt gentes de terra illius.
</vers>
    <vers num="17"> <cursiva>TAU</cursiva>. Desiderium pauperum exaudisti,
Domine;
confirmabis cor eorum, intendes aurem tuam
</vers>
    <vers num="18"> iudicare pupillo et humili,
ut non apponat ultra inducere timorem homo de terra.</vers>
  </cap>
  <subtitulum>Psalmus 11 (10)</subtitulum>
  <cap num="11">
    <vers num="1"> <cursiva>Magistro chori. David</cursiva>.
In Domino confido, quomodo dicitis animæ meæ:
« Transmigra in montem sicut passer!
</vers>
    <vers num="2"> Quoniam ecce peccatores intenderunt
arcum,
paraverunt sagittas suas super nervum,
ut sagittent in obscuro rectos corde.
</vers>
    <vers num="3"> Quando fundamenta evertuntur,
iustus quid faciat? ».
</vers>
    <vers num="4"> Dominus in templo sancto suo,
Dominus, in cælo sedes eius.
Oculi eius in pauperem respiciunt,
palpebræ eius interrogant filios hominum.
</vers>
    <vers num="5"> Dominus interrogat iustum et
impium;
qui autem diligit iniquitatem, odit anima eius.
</vers>
    <vers num="6"> Pluet super peccatores carbones ignis
et sulphur;
et spiritus procellarum pars calicis eorum.
</vers>
    <vers num="7"> Quoniam iustus Dominus et iustitias
dilexit,
recti videbunt vultum eius.</vers>
  </cap>
  <subtitulum>Psalmus 12 (11)</subtitulum>
  <cap num="12">
    <vers num="1"> <cursiva>Magistro chori. Super octavam.
Psalmus. David</cursiva>.
</vers>
    <vers num="2"> Salvum me fac, Domine, quoniam
defecit sanctus,
quoniam deminuti sunt fideles a filiis hominum.
</vers>
    <vers num="3"> Vana locuti sunt unusquisque ad
proximum suum;
in labiis dolosis, in duplici corde locuti sunt.
</vers>
    <vers num="4"> Disperdat Dominus universa labia
dolosa
et linguam magniloquam.
</vers>
    <vers num="5"> Qui dixerunt: « Lingua
nostra magnificabimur,
labia nostra a nobis sunt;
quis noster dominus est? ».
</vers>
    <vers num="6"> « Propter miseriam inopum
et gemitum pauperum,
nunc exsurgam, dicit Dominus;
ponam in salutari illum, quem despiciunt ».
</vers>
    <vers num="7"> Eloquia Domini eloquia casta,
argentum igne examinatum, separatum a terra,
purgatum septuplum.
</vers>
    <vers num="8"> Tu, Domine, servabis nos et custodies
nos
a generatione hac in æternum.
In circuitu impii ambulant,
cum exaltantur sordes inter filios hominum.</vers>
  </cap>
  <subtitulum>Psalmus 13 (12)</subtitulum>
  <cap num="13">
    <vers num="1"> <cursiva>Magistro chori. Psalmus.
David</cursiva>.
</vers>
    <vers num="2"> Usquequo, Domine, oblivisceris me in
finem?
Usquequo avertes faciem tuam a me?
</vers>
    <vers num="3"> Usquequo ponam consilia in anima
mea,
dolorem in corde meo per diem?
Usquequo exaltabitur inimicus meus super me?
</vers>
    <vers num="4"> Respice et exaudi me, Domine Deus
meus.
Illumina oculos meos, ne quando obdormiam in morte,
</vers>
    <vers num="5"> ne quando dicat inimicus meus:
« Prævalui adversus eum! »;
neque exsultent, qui tribulant me, si motus fuero.
</vers>
    <vers num="6"> Ego autem in misericordia tua
speravi.
Exsultabit cor meum in salutari tuo;
cantabo Domino, qui bona tribuit mihi.</vers>
  </cap>
  <subtitulum>Psalmus 14 (13)</subtitulum>
  <cap num="14">
    <vers num="1"> <cursiva>Magistro chori. David</cursiva>.
Dixit insipiens in corde suo: « Non est
Deus ».
Corrupti sunt et abominationes operati sunt;
non est qui faciat bonum.
</vers>
    <vers num="2"> Dominus de cælo prospexit super
filios hominum,
ut videret si est intellegens aut requirens Deum.
</vers>
    <vers num="3"> Omnes declinaverunt, simul corrupti
sunt;
non est qui faciat bonum, non est usque ad unum.
</vers>
    <vers num="4"> Nonne scient omnes, qui operantur
iniquitatem,
qui devorant plebem meam sicut escam panis?
Dominum non invocaverunt;
</vers>
    <vers num="5"> illic trepidaverunt timore,
quoniam Deus cum generatione iusta est.
</vers>
    <vers num="6"> Vos consilium inopis confundetis,
Dominus autem spes eius est.
</vers>
    <vers num="7"> Quis dabit ex Sion salutare
Israel?
Cum converterit Dominus captivitatem plebis suæ,
exsultabit Iacob, et lætabitur Israel.</vers>
  </cap>
  <subtitulum>Psalmus 15 (14)</subtitulum>
  <cap num="15">
    <vers num="1"> <cursiva>Psalmus. David</cursiva>.
Domine, quis habitabit in tabernaculo tuo?
Quis requiescet in monte sancto tuo?
</vers>
    <vers num="2"> Qui ingreditur sine macula et
operatur iustitiam,
qui loquitur veritatem in corde suo,
</vers>
    <vers num="3"> qui non egit dolum in lingua sua
nec fecit proximo suo malum
et opprobrium non intulit proximo suo.
</vers>
    <vers num="4"> Ad nihilum reputatus est in conspectu
eius malignus,
timentes autem Dominum glorificat.
Qui iuravit in detrimentum suum et non mutat,
</vers>
    <vers num="5"> qui pecuniam suam non dedit ad
usuram
et munera super innocentem non accepit.
Qui facit hæc, non movebitur in æternum.</vers>
  </cap>
  <subtitulum>Psalmus 16 (15)</subtitulum>
  <cap num="16">
    <vers num="1"> <cursiva>Miktam. David</cursiva>.
Conserva me, Deus, quoniam speravi in te.
</vers>
    <vers num="2"> Dixi Domino: « Dominus
meus es tu, bonum mihi non est sine te ».
</vers>
    <vers num="3"> In sanctos, qui sunt in terra,
inclitos viros,
omnis voluntas mea in eos.
</vers>
    <vers num="4"> Multiplicantur dolores eorum, qui
post deos alienos acceleraverunt.
Non effundam libationes eorum de sanguinibus
neque assumam nomina eorum in labiis meis.
</vers>
    <vers num="5"> Dominus pars hereditatis meæ et
calicis mei:
tu es qui detines sortem meam.
</vers>
    <vers num="6"> Funes ceciderunt mihi in
præclaris;
insuper et hereditas mea speciosa est mihi.
</vers>
    <vers num="7"> Benedicam Dominum, qui tribuit mihi
intellectum;
insuper et in noctibus erudierunt me renes mei.
</vers>
    <vers num="8"> Proponebam Dominum in conspectu meo
semper;
quoniam a dextris est mihi, non commovebor.
</vers>
    <vers num="9"> Propter hoc lætatum est cor
meum,
et exsultaverunt præcordia mea;
insuper et caro mea requiescet in spe.
</vers>
    <vers num="10"> Quoniam non derelinques animam meam
in inferno
nec dabis sanctum tuum videre corruptionem.
</vers>
    <vers num="11"> Notas mihi facies vias vitæ,
plenitudinem lætitiæ cum vultu tuo,
delectationes in dextera tua usque in finem.</vers>
  </cap>
  <subtitulum>Psalmus 17 (16)</subtitulum>
  <cap num="17">
    <vers num="1"> <cursiva>Precatio. David</cursiva>.
Exaudi, Domine, iustitiam meam,
intende deprecationem meam.
Auribus percipe orationem meam, non in labiis dolosis.
</vers>
    <vers num="2"> De vultu tuo iudicium meum
prodeat;
oculi tui videant æquitates.
</vers>
    <vers num="3"> Proba cor meum et visita nocte;
igne me examina, et non invenies in me iniquitatem.
</vers>
    <vers num="4"> Non transgreditur os meum ad opera
hominum,
propter verba labiorum tuorum custodivi me a viis violenti.
</vers>
    <vers num="5"> Retine gressus meos in semitis
tuis,
ut non moveantur vestigia mea.
</vers>
    <vers num="6"> Ego ad te clamavi, quoniam exaudis
me, Deus;
inclina aurem tuam mihi et exaudi verba mea.
</vers>
    <vers num="7"> Mirifica misericordias tuas,
qui salvos facis ab insurgentibus
sperantes in dextera tua.
</vers>
    <vers num="8"> Custodi me ut pupillam oculi,
sub umbra alarum tuarum protege me
</vers>
    <vers num="9"> a facie impiorum, qui me
afflixerunt.
Inimici mei in furore circumdederunt me,
</vers>
    <vers num="10"> adipem suum concluserunt;
os eorum locutum est superbiam.
</vers>
    <vers num="11"> Incedentes nunc circumdederunt
me,
oculos suos statuerunt prosternere in terram.
</vers>
    <vers num="12"> Aspectus eorum quasi leonis parati
ad prædam
et sicut catuli leonis recubantis in abditis.
</vers>
    <vers num="13"> Exsurge, Domine, præveni eum,
supplanta eum;
eripe animam meam ab impio framea tua,
</vers>
    <vers num="14"> a mortuis manu tua, Domine,
a mortuis, quorum defecit portio vitæ.
De reconditis tuis adimpleas ventrem eorum,
saturentur filii et dimittant reliquias parvulis suis.
</vers>
    <vers num="15"> Ego autem in iustitia videbo faciem
tuam;
satiabor, cum evigilavero, conspectu tuo.</vers>
  </cap>
  <subtitulum>Psalmus 18 (17)</subtitulum>
  <cap num="18">
    <vers num="1"> <cursiva>Magistro chori. David</cursiva>,
servi Domini,
qui locutus est ad Dominum verba huius cantici,
quando Dominus eum liberaverat
e potestate omnium inimicorum suorum
</vers>
    <vers num="2"> et e manu Saul. Dixit igitur:
Diligam te, Domine, fortitudo mea.
</vers>
    <vers num="3"> Domine, firmamentum meum et refugium
meum et liberator meus;
Deus meus, adiutor meus, et sperabo in eum;
protector meus et cornu salutis meæ et susceptor meus.
</vers>
    <vers num="4"> Laudabilem invocabo Dominum,
et ab inimicis meis salvus ero.
</vers>
    <vers num="5"> Circumdederunt me fluctus mortis,
et torrentes Belial conturbaverunt me;
</vers>
    <vers num="6"> funes inferni circumdederunt me,
præoccupaverunt me laquei mortis.
</vers>
    <vers num="7"> In tribulatione mea invocavi
Dominum
et ad Deum meum clamavi;
exaudivit de templo suo vocem meam,
et clamor meus in conspectu eius introivit in aures eius.
</vers>
    <vers num="8"> Commota est et contremuit terra;
fundamenta montium concussa sunt
et commota sunt, quoniam iratus est.
</vers>
    <vers num="9"> Ascendit fumus de naribus eius,
et ignis de ore eius devorans;
carbones succensi processerunt ab eo.
</vers>
    <vers num="10"> Inclinavit cælos et descendit,
et caligo sub pedibus eius.
</vers>
    <vers num="11"> Et ascendit super cherub et
volavit,
ferebatur super pennas ventorum.
</vers>
    <vers num="12"> Et posuit tenebras latibulum
suum,
in circuitu eius tabernaculum eius,
tenebrosa aqua, nubes aeris.
</vers>
    <vers num="13"> Præ fulgore in conspectu eius nubes
transierunt,
grando et carbones ignis.
</vers>
    <vers num="14"> Et intonuit de cælo Dominus,
et Altissimus dedit vocem suam:
grando et carbones ignis.
</vers>
    <vers num="15"> Et misit sagittas suas et dissipavit
eos,
fulgura iecit et conturbavit eos.
</vers>
    <vers num="16"> Et apparuerunt fontes aquarum,
et revelata sunt fundamenta orbis terrarum
ab increpatione tua, Domine,
ab inspiratione spiritus iræ tuæ.
</vers>
    <vers num="17"> Misit de summo et accepit me
et assumpsit me de aquis multis;
</vers>
    <vers num="18"> eripuit me de inimicis meis
fortissimis
et ab his, qui oderunt me,
quoniam confortati sunt super me.
</vers>
    <vers num="19"> Oppugnaverunt me in die afflictionis
meæ,
et factus est Dominus fulcimentum meum;
</vers>
    <vers num="20"> et eduxit me in latitudinem,
salvum me fecit, quoniam voluit me.
</vers>
    <vers num="21"> Et retribuet mihi Dominus secundum
iustitiam meam
et secundum puritatem manuum mearum reddet mihi,
</vers>
    <vers num="22"> quia custodivi vias Domini
nec impie recessi a Deo meo.
</vers>
    <vers num="23"> Quoniam omnia iudicia eius in
conspectu meo,
et iustitias eius non reppuli a me;
</vers>
    <vers num="24"> et fui immaculatus cum eo
et observavi me ab iniquitate.
</vers>
    <vers num="25"> Et retribuit mihi Dominus secundum
iustitiam meam
et secundum puritatem manuum mearum
in conspectu oculorum eius.
</vers>
    <vers num="26"> Cum sancto sanctus eris
et cum viro innocente innocens eris
</vers>
    <vers num="27"> et cum electo electus eris
et cum perverso callidus eris.
</vers>
    <vers num="28"> Quoniam tu populum humilem salvum
facies
et oculos superborum humiliabis.
</vers>
    <vers num="29"> Quoniam tu accendis lucernam meam,
Domine;
Deus meus illuminat tenebras meas.
</vers>
    <vers num="30"> Quoniam in te aggrediar hostium
turmas
et in Deo meo transiliam murum.
</vers>
    <vers num="31"> Deus, impolluta via eius,
eloquia Domini igne examinata;
protector est omnium sperantium in se.
</vers>
    <vers num="32"> Quoniam quis Deus præter
Dominum?
Aut quæ munitio præter Deum nostrum?
</vers>
    <vers num="33"> Deus, qui præcinxit me virtute
et posuit immaculatam viam meam;
</vers>
    <vers num="34"> qui perfecit pedes meos tamquam
cervorum
et super excelsa statuit me;
</vers>
    <vers num="35"> qui docet manus meas ad
prœlium,
et tendunt arcumaereum brachia mea.
</vers>
    <vers num="36"> Et dedisti mihi scutum salutis
tuæ,
et dextera tua suscepit me,
et exauditio tua magnificavit me.
</vers>
    <vers num="37"> Dilatasti gressus meos subtus
me,
et non sunt infirmata vestigia mea.
</vers>
    <vers num="38"> Persequebar inimicos meos et
comprehendebam illos
et non convertebar, donec deficerent.
</vers>
    <vers num="39"> Confringebam illos, nec poterant
stare,
cadebant subtus pedes meos.
</vers>
    <vers num="40"> Et præcinxisti me virtute ad
bellum
et supplantasti insurgentes in me subtus me.
</vers>
    <vers num="41"> Et inimicos meos dedisti mihi
dorsum
et odientes me disperdidisti.
</vers>
    <vers num="42"> Clamaverunt, nec erat qui salvos
faceret,
ad Dominum, nec exaudivit eos.
</vers>
    <vers num="43"> Et comminui eos ut pulverem ante
faciem venti,
ut lutum platearum contrivi eos.
</vers>
    <vers num="44"> Eripuisti me de contradictionibus
populi,
constituisti me in caput gentium.
Populus, quem non cognovi, servivit mihi,
</vers>
    <vers num="45"> in auditu auris obœdivit mihi.
Filii alieni blanditi sunt mihi,
</vers>
    <vers num="46"> filii alieni inveterati sunt,
contremuerunt in abditis suis.
</vers>
    <vers num="47"> Vivit Dominus, et benedictus Adiutor
meus,
et exaltetur Deus salutis meæ.
</vers>
    <vers num="48"> Deus, qui das vindictas mihi
et subdis populos sub me,
liberator meus de inimicis meis iracundis;
</vers>
    <vers num="49"> et ab insurgentibus in me exaltas
me,
a viro iniquo eripis me.
</vers>
    <vers num="50"> Propterea confitebor tibi in
nationibus, Domine,
et nomini tuo psalmum dicam,
</vers>
    <vers num="51"> magnificans salutes regis sui
et faciens misericordiam christo suo
David et semini eius usque in sæculum.</vers>
  </cap>
  <subtitulum>Psalmus 19 (18)</subtitulum>
  <cap num="19">
    <vers num="1"> <cursiva>Magistro chori. Psalmus.
David</cursiva>.
</vers>
    <vers num="2"> Cæli enarrant gloriam Dei,
et opera manuum eius annuntiat firmamentum.
</vers>
    <vers num="3"> Dies diei eructat verbum,
et nox nocti indicat scientiam.
</vers>
    <vers num="4"> Non sunt loquelæ neque sermones,
quorum non intellegantur voces:
</vers>
    <vers num="5"> in omnem terram exivit sonus
eorum,
et in fines orbis terræ verba eorum.
</vers>
    <vers num="6"> Soli posuit tabernaculum in eis,
et ipse, tamquam sponsus procedens de thalamo suo,
exsultavit ut gigas ad currendam viam.
</vers>
    <vers num="7"> A finibus cælorum egressio eius,
et occursus eius usque ad fines eorum,
nec est quod se abscondat a calore eius.
</vers>
    <vers num="8"> Lex Domini immaculata, reficiens
animam,
testimonium Domini fidele, sapientiam præstans parvulis.
</vers>
    <vers num="9"> Iustitiæ Domini rectæ,
lætificantes corda,
præceptum Domini lucidum, illuminans oculos.
</vers>
    <vers num="10"> Timor Domini mundus, permanens in
sæculum sæculi;
iudicia Domini vera, iusta omnia simul,
</vers>
    <vers num="11"> desiderabilia super aurum et lapidem
pretiosum multum,
et dulciora super mel et favum stillantem.
</vers>
    <vers num="12"> Etenim servus tuus eruditur in
eis;
in custodiendis illis retributio multa.
</vers>
    <vers num="13"> Errores quis intellegit?
Ab occultis munda me
</vers>
    <vers num="14"> et a superbia custodi servum tuum,
ne dominetur mei,
Tunc immaculatus ero
et emundabor a delicto maximo.
</vers>
    <vers num="15"> Sint ut complaceant eloquia oris
mei,
et meditatio cordis mei in conspectu tuo.
Domine, adiutor meus et redemptor meus.</vers>
  </cap>
  <subtitulum>Psalmus 20 (19)</subtitulum>
  <cap num="20">
    <vers num="1"> <cursiva>Magistro chori. Psalmus.
David</cursiva>.
</vers>
    <vers num="2"> Exaudiat te Dominus in die
tribulationis,
protegat te nomen Dei Iacob.
</vers>
    <vers num="3"> Mittat tibi auxilium de sancto
et de Sion tueatur te.
</vers>
    <vers num="4"> Memor sit omnis sacrificii tui
et holocaustum tuum pingue habeat.
</vers>
    <vers num="5"> Tribuat tibi secundum cor tuum
et omne consilium tuum adimpleat.
</vers>
    <vers num="6"> Lætabimur in salutari tuo
et in nomine Dei nostri levabimus signa;
impleat Dominus omnes petitiones tuas.
</vers>
    <vers num="7"> Nunc cognovi quoniam salvum fecit
Dominus christum suum:
exaudivit illum de cælo sancto suo,
in virtutibus salutis dexteræ eius.
</vers>
    <vers num="8"> Hi in curribus, et hi in equis,
nos autem nomen Domini Dei nostri invocavimus.
</vers>
    <vers num="9"> Ipsi incurvati sunt et
ceciderunt,
nos autem surreximus et erecti sumus.
</vers>
    <vers num="10"> Domine, salvum fac regem,
et exaudi nos in die, qua invocaverimus te.</vers>
  </cap>
  <subtitulum>Psalmus 21 (20)</subtitulum>
  <cap num="21">
    <vers num="1"> <cursiva>Magistro chori. Psalmus.
David.</cursiva>
</vers>
    <vers num="2"> Domine, in virtute tua lætabitur
rex
et super salutare tuum exsultabit vehementer.
</vers>
    <vers num="3"> Desiderium cordis eius tribuisti
ei
et voluntatem labiorum eius non denegasti.
</vers>
    <vers num="4"> Quoniam prævenisti eum in
benedictionibus dulcedinis;
posuisti in capite eius coronam de auro purissimo.
</vers>
    <vers num="5"> Vitam petiit a te, et tribuisti
ei
longitudinem dierum in sæculum et in sæculum sæculi.
</vers>
    <vers num="6"> Magna est gloria eius in salutari
tuo,
magnificentiam et decorem impones super eum;
</vers>
    <vers num="7"> quoniam pones eum benedictionem in
sæculum sæculi,
lætificabis eum in gaudio ante vultum tuum.
</vers>
    <vers num="8"> Quoniam rex sperat in Domino
et in misericordia Altissimi non commovebitur.
</vers>
    <vers num="9"> Inveniet manus tua omnes inimicos
tuos,
dextera tua inveniet, qui te oderunt.
</vers>
    <vers num="10"> Pones eos ut clibanum ignis in
tempore vultus tui:
Dominus in ira sua deglutiet eos,
et devorabit eos ignis.
</vers>
    <vers num="11"> Fructum eorum de terra perdes
et semen eorum de filiis hominum.
</vers>
    <vers num="12"> Quoniam intenderunt in te mala,
cogitaverunt consilia: nihil potuerunt.
</vers>
    <vers num="13"> Quoniam pones eos dorsum,
arcus tuos tendes in vultum eorum.
</vers>
    <vers num="14"> Exaltare, Domine, in virtute
tua;
cantabimus et psallemus virtutes tuas.</vers>
  </cap>
  <subtitulum>Psalmus 22 (21)</subtitulum>
  <cap num="22">
    <vers num="1"> <cursiva>Magistro chori. Ad modum
cantici " Cerva diluculo ". Psalmus. David</cursiva>.
</vers>
    <vers num="2"> Deus, Deus meus, quare me
dereliquisti?
Longe a salute mea verba rugitus mei.
</vers>
    <vers num="3"> Deus meus, clamo per diem, et non
exaudis,
et nocte, et non est requies mihi.
</vers>
    <vers num="4"> Tu autem sanctus es,
qui habitas in laudibus Israel.
</vers>
    <vers num="5"> In te speraverunt patres nostri,
speraverunt, et liberasti eos;
</vers>
    <vers num="6"> ad te clamaverunt et salvi facti
sunt,
in te speraverunt et non sunt confusi.
</vers>
    <vers num="7"> Ego autem sum vermis et non homo,
opprobrium hominum et abiectio plebis.
</vers>
    <vers num="8"> Omnes videntes me deriserunt me;
torquentes labia moverunt caput:
</vers>
    <vers num="9"> « Speravit in Domino:
eripiat eum,
salvum faciat eum, quoniam vult eum ».
</vers>
    <vers num="10"> Quoniam tu es qui extraxisti me de
ventre,
spes mea ad ubera matris meæ.
</vers>
    <vers num="11"> In te proiectus sum ex utero,
de ventre matris meæ Deus meus es tu.
</vers>
    <vers num="12"> Ne longe fias a me,
quoniam tribulatio proxima est,
quoniam non est qui adiuvet.
</vers>
    <vers num="13"> Circumdederunt me vituli multi,
tauri Basan obsederunt me.
</vers>
    <vers num="14"> Aperuerunt super me os suum
sicut leo rapiens et rugiens.
</vers>
    <vers num="15"> Sicut aqua effusus sum,
et dissoluta sunt omnia ossa mea.
Factum est cor meum tamquam cera
liquescens in medio ventris mei.
</vers>
    <vers num="16"> Aruit tamquam testa palatum
meum,
et lingua mea adhæsit faucibus meis,
et in pulverem mortis deduxisti me.
</vers>
    <vers num="17"> Quoniam circumdederunt me canes
multi,
concilium malignantium obsedit me.
Foderunt manus meas et pedes meos,
</vers>
    <vers num="18"> et dinumeravi omnia ossa mea.
Ipsi vero consideraverunt et inspexerunt me;
</vers>
    <vers num="19"> diviserunt sibi vestimenta mea
et super vestem meam miserunt sortem.
</vers>
    <vers num="20"> Tu autem, Domine, ne
elongaveris;
fortitudo mea, ad adiuvandum me festina.
</vers>
    <vers num="21"> Erue a framea animam meam
et de manu canis unicam meam.
</vers>
    <vers num="22"> Salva me ex ore leonis
et a cornibus unicornium humilitatem meam.
</vers>
    <vers num="23"> Narrabo nomen tuum fratribus
meis,
in medio ecclesiæ laudabo te.
</vers>
    <vers num="24"> Qui timetis Dominum, laudate
eum;
universum semen Iacob, glorificate eum.
Metuat eum omne semen Israel,
</vers>
    <vers num="25"> quoniam non sprevit neque despexit
afflictionem pauperis
nec avertit faciem suam ab eo
et, cum clamaret ad eum, exaudivit.
</vers>
    <vers num="26"> Apud te laus mea in ecclesia magna;
vota mea reddam in conspectu timentium eum.
</vers>
    <vers num="27"> Edent pauperes et saturabuntur;
et laudabunt Dominum, qui requirunt eum:
« Vivant corda eorum in sæculum
sæculi! ».
</vers>
    <vers num="28"> Reminiscentur et convertentur ad
Dominum
universi fines terræ,
et adorabunt in conspectu eius
universæ familiæ gentium.
</vers>
    <vers num="29"> Quoniam Domini est regnum,
et ipse dominabitur gentium.
</vers>
    <vers num="30"> Ipsum solum adorabunt omnes, qui
dormiunt in terra;
in conspectu eius procident omnes, qui descendunt in pulverem.
Anima autem mea illi vivet,
</vers>
    <vers num="31"> et semen meum serviet ipsi.
Narrabitur de Domino generationi venturæ;
</vers>
    <vers num="32"> et annuntiabunt iustitiam eius
populo, qui nascetur: « Hæc fecit
Dominus! ».</vers>
  </cap>
  <subtitulum>Psalmus 23 (22)</subtitulum>
  <cap num="23">
    <vers num="1"> <cursiva>Psalmus. David</cursiva>.
Dominus pascit me, et nihil mihi deerit:
</vers>
    <vers num="2"> in pascuis virentibus me
collocavit,
super aquas quietis eduxit me,
</vers>
    <vers num="3"> animam meam refecit.
Deduxit me super semitas iustitiæ propter nomen suum.
</vers>
    <vers num="4"> Nam et si ambulavero in valle umbræ
mortis,
non timebo mala, quoniam tu mecum es.
Virga tua et baculus tuus,
ipsa me consolata sunt.
</vers>
    <vers num="5"> Parasti in conspectu meo mensam
adversus eos, qui tribulant me;
impinguasti in oleo caput meum,
et calix meus redundat.
</vers>
    <vers num="6"> Etenim benignitas et misericordia
subsequentur me
omnibus diebus vitæ meæ,
et inhabitabo in domo Domini
in longitudinem dierum.</vers>
  </cap>
  <subtitulum>Psalmus 24 (23)</subtitulum>
  <cap num="24">
    <vers num="1"> <cursiva>David. Psalmus</cursiva>.
Domini est terra, et plenitudo eius,
orbis terrarum, et qui habitant in eo.
</vers>
    <vers num="2"> Quia ipse super maria fundavit
eum
et super flumina firmavit eum. —
</vers>
    <vers num="3"> Quis ascendet in montem Domini,
aut quis stabit in loco sancto eius?
</vers>
    <vers num="4"> Innocens manibus et mundo corde,
qui non levavit ad vana animam suam
nec iuravit in dolum.
</vers>
    <vers num="5"> Hic accipiet benedictionem a
Domino
et iustificationem a Deo salutari suo.
</vers>
    <vers num="6"> Hæc est generatio quærentium
eum,
quærentium faciem Dei Iacob.
</vers>
    <vers num="7"> Attollite, portæ, capita vestra,
et elevamini, portæ æternales,
et introibit rex gloriæ.
</vers>
    <vers num="8"> Quis est iste rex gloriæ?
Dominus fortis et potens,
Dominus potens in prœlio.
</vers>
    <vers num="9"> Attollite, portæ, capita vestra,
et elevamini, portæ æternales,
et introibit rex gloriæ.
</vers>
    <vers num="10"> Quis est iste rex gloriæ?
Dominus virtutum ipse est rex gloriæ.</vers>
  </cap>
  <subtitulum>Psalmus 25 (24)</subtitulum>
  <cap num="25">
    <vers num="1"> <cursiva>David</cursiva>.
<cursiva>ALEPH</cursiva>. Ad te, Domine, levavi animam meam,
</vers>
    <vers num="2"> <cursiva>BETH</cursiva>. Deus meus, in te confido; non
erubescam.
Neque exsultent super me inimici mei,
</vers>
    <vers num="3"> <cursiva>GHIMEL</cursiva>. etenim universi, qui
sustinent te, non confundentur.
Confundantur infideliter agentes propter vanitatem.
</vers>
    <vers num="4"> <cursiva>DALETH</cursiva>. Vias tuas, Domine, demonstra
mihi
et semitas tuas edoce me.
</vers>
    <vers num="5"> <cursiva>HE</cursiva>. Dirige me in veritate tua et doce
me,
quia tu es Deus salutis meæ,
<cursiva>VAU</cursiva>. et te sustinui tota die.
</vers>
    <vers num="6"> <cursiva>ZAIN</cursiva>. Reminiscere miserationum
tuarum, Domine,
et misericordiarum tuarum, quoniam a sæculo sunt.
</vers>
    <vers num="7"> <cursiva>HETH</cursiva>. Peccata iuventutis meæ et
delicta mea ne memineris;
secundum misericordiam tuam memento mei tu,
propter bonitatem tuam, Domine.
</vers>
    <vers num="8"> <cursiva>TETH</cursiva>. Dulcis et rectus Dominus,
propter hoc peccatores viam docebit;
</vers>
    <vers num="9"> <cursiva>IOD</cursiva>. diriget mansuetos in
iudicio,
docebit mites vias suas.
</vers>
    <vers num="10"> <cursiva>CAPH</cursiva>. Universæ viæ Domini
misericordia et veritas
custodientibus testamentum eius et testimonia eius.
</vers>
    <vers num="11"> <cursiva>LAMED</cursiva>. Propter nomen tuum,
Domine,
propitiaberis peccato meo: multum est enim.
</vers>
    <vers num="12"> <cursiva>MEM</cursiva>. Quis est homo, qui timet
Dominum?
Docebit eum viam, quam eligat.
</vers>
    <vers num="13"> <cursiva>NUN</cursiva>. Anima eius in bonis
demorabitur,
et semen eius hereditabit terram.
</vers>
    <vers num="14"> <cursiva>SAMECH</cursiva>. Familiariter aget Dominus
cum timentibus eum,
ut testamentum suum manifestet illis.
</vers>
    <vers num="15"> <cursiva>AIN</cursiva>. Oculi mei semper ad
Dominum,
quoniam ipse evellet de laqueo pedes meos.
</vers>
    <vers num="16"> <cursiva>PHE</cursiva>. Respice in me et miserere
mei,
quia unicus et pauper sum ego.
</vers>
    <vers num="17"> <cursiva>SADE</cursiva>. Dilata angustias cordis
mei
et de necessitatibus meis erue me.
</vers>
    <vers num="18"> Vide humilitatem meam et laborem
meum
et dimitte universa delicta mea.
</vers>
    <vers num="19"> <cursiva>RES</cursiva>. Respice inimicos meos, quoniam
multiplicati sunt
et odio crudeli oderunt me.
</vers>
    <vers num="20"> <cursiva>SIN</cursiva>. Custodi animam meam et erue
me;
non erubescam, quoniam speravi in te.
</vers>
    <vers num="21"> <cursiva>TAU</cursiva>. Innocentia et æquitas
custodiant me,
quia sustinui te.
</vers>
    <vers num="22"> <cursiva>PHE</cursiva>. Libera, Deus, Israel
ex omnibus tribulationibus suis.</vers>
  </cap>
  <subtitulum>Psalmus 26 (25)</subtitulum>
  <cap num="26">
    <vers num="1"> <cursiva>David</cursiva>.
Iudica me, Domine, quoniam ego in innocentia mea ingressus sum
et in Domino sperans non infirmabor.
</vers>
    <vers num="2"> Proba me, Domine, et tenta me;
ure renes meos et cor meum. —
</vers>
    <vers num="3"> Quoniam misericordia tua ante oculos
meos est,
et ambulavi in veritate tua.
</vers>
    <vers num="4"> Non sedi cum viris vanitatis
et cum occulte agentibus non introibo.
</vers>
    <vers num="5"> Odivi ecclesiam malignantium
et cum impiis non sedebo.
</vers>
    <vers num="6"> Lavabo in innocentia manus meas
et circumdabo altare tuum, Domine,
</vers>
    <vers num="7"> ut auditas faciam voces laudis
et enarrem universa mirabilia tua.
</vers>
    <vers num="8"> Domine, dilexi habitaculum domus
tuæ
et locum habitationis gloriæ tuæ.
</vers>
    <vers num="9"> Ne colligas cum impiis animam
meam
et cum viris sanguinum vitam meam,
</vers>
    <vers num="10"> in quorum manibus iniquitates
sunt,
dextera eorum repleta est muneribus.
</vers>
    <vers num="11"> Ego autem in innocentia mea
ingressus sum;
redime me et miserere mei.
</vers>
    <vers num="12"> Pes meus stetit in directo,
in ecclesiis benedicam Domino.</vers>
  </cap>
  <subtitulum>Psalmus 27 (26)</subtitulum>
  <cap num="27">
    <vers num="1"> <cursiva>David</cursiva>.
Dominus illuminatio mea et salus mea; quem timebo?
Dominus protector vitæ meæ; a quo trepidabo?
</vers>
    <vers num="2"> Dum appropiant super me nocentes,
ut edant carnes meas;
qui tribulant me et inimici mei,
ipsi infirmati sunt et ceciderunt.
</vers>
    <vers num="3"> Si consistant adversum me castra,
non timebit cor meum;
si exsurgat adversum me prœlium, in hoc ego sperabo.
</vers>
    <vers num="4"> Unum petii a Domino, hoc
requiram:
ut inhabitem in domo Domini
omnibus diebus vitæ meæ,
ut videam voluptatem Domini
et visitem templum eius.
</vers>
    <vers num="5"> Quoniam occultabit me in tentorio
suo
in die malorum.
Abscondet me in abscondito tabernaculi sui,
in petra exaltabit me.
</vers>
    <vers num="6"> Et nunc exaltatur caput meum
super inimicos meos in circuitu meo.
Immolabo in tabernaculo eius hostias vociferationis,
cantabo et psalmum dicam Domino.
</vers>
    <vers num="7"> Exaudi, Domine, vocem meam, qua
clamavi;
miserere mei et exaudi me.
</vers>
    <vers num="8"> De te dixit cor meum:
« Exquirite faciem meam! ».
Faciem tuam, Domine, exquiram.
</vers>
    <vers num="9"> Ne avertas faciem tuam a me,
ne declines in ira a servo tuo.
Adiutor meus es tu, ne me reicias
neque derelinquas me, Deus salutis meæ.
</vers>
    <vers num="10"> Quoniam pater meus et mater mea
dereliquerunt me,
Dominus autem assumpsit me.
</vers>
    <vers num="11"> Ostende mihi, Domine, viam tuam
et dirige me in semitam rectam propter inimicos meos.
</vers>
    <vers num="12"> Ne tradideris me in animam
tribulantium me,
quoniam insurrexerunt in me testes iniqui,
et qui violentiam spirant.
</vers>
    <vers num="13"> Credo videre bona Domini in terra
viventium.
</vers>
    <vers num="14"> Exspecta Dominum, viriliter age,
et confortetur cor tuum, et sustine Dominum.</vers>
  </cap>
  <subtitulum>Psalmus 28 (27)</subtitulum>
  <cap num="28">
    <vers num="1"> <cursiva>David</cursiva>.
Ad te, Domine, clamabo;
Deus meus, ne sileas a me.
Ne quando taceas a me,
et assimilabor descendentibus in lacum.
</vers>
    <vers num="2"> Exaudi vocem deprecationis meæ, dum
clamo ad te,
dum extollo manus meas ad templum sanctum tuum.
</vers>
    <vers num="3"> Ne simul trahas me cum
peccatoribus
et cum operantibus iniquitatem.
Qui loquuntur pacem cum proximo suo,
mala autem in cordibus eorum.
</vers>
    <vers num="4"> Da illis secundum opera eorum
et secundum nequitiam adinventionum ipsorum.
Secundum opus manuum eorum tribue illis,
redde retributionem eorum ipsis.
</vers>
    <vers num="5"> Quoniam non intellexerunt opera
Domini
et opus manuum eius,
destruet illos et non ædificabit eos.
</vers>
    <vers num="6"> Benedictus Dominus,
quoniam exaudivit vocem deprecationis meæ;
</vers>
    <vers num="7"> Dominus adiutor meus et protector
meus,
in ipso speravit cor meum, et adiutus sum,
et exsultavit cor meum,
et in cantico meo confitebor ei.
</vers>
    <vers num="8"> Dominus fortitudo plebi suæ,
et refugium salvationum christi sui est.
</vers>
    <vers num="9"> Salvum fac populum tuum et benedic
hereditati tuæ
et pasce eos et extolle illos usque in æternum.</vers>
  </cap>
  <subtitulum>Psalmus 29 (28)</subtitulum>
  <cap num="29">
    <vers num="1"> <cursiva>Psalmus. David</cursiva>.
Afferte Domino, filii Dei,
afferte Domino gloriam et potentiam,
</vers>
    <vers num="2"> afferte Domino gloriam nominis
eius,
adorate Dominum in splendore sancto.
</vers>
    <vers num="3"> Vox Domini super aquas;
Deus maiestatis intonuit,
Dominus super aquas multas.
</vers>
    <vers num="4"> Vox Domini in virtute,
vox Domini in magnificentia.
</vers>
    <vers num="5"> Vox Domini confringentis cedros;
et confringet Dominus cedros Libani.
</vers>
    <vers num="6"> Et saltare faciet, tamquam vitulum,
Libanum,
et Sarion, quemadmodum filium unicornium. —
</vers>
    <vers num="7"> Vox Domini intercidentis flammam
ignis,
</vers>
    <vers num="8"> vox Domini concutientis desertum,
et concutiet Dominus desertum Cades.
</vers>
    <vers num="9"> Vox Domini properantis partum
cervarum,
et denudabit condensa;
et in templo eius omnes dicent gloriam.
</vers>
    <vers num="10"> Dominus super diluvium habitat,
et sedebit Dominus rex in æternum.
</vers>
    <vers num="11"> Dominus virtutem populo suo
dabit,
Dominus benedicet populo suo in pace.</vers>
  </cap>
  <subtitulum>Psalmus 30 (29)</subtitulum>
  <cap num="30">
    <vers num="1"> <cursiva>Psalmus. Canticum festi
Dedicationis Templi. David</cursiva>.
</vers>
    <vers num="2"> Exaltabo te, Domine, quoniam
extraxisti me
nec delectasti inimicos meos super me.
</vers>
    <vers num="3"> Domine Deus meus, clamavi ad te, et
sanasti me.
</vers>
    <vers num="4"> Domine, eduxisti ab inferno animam
meam,
vivificasti me, ut non descenderem in lacum.
</vers>
    <vers num="5"> Psallite Domino, sancti eius,
et confitemini memoriæ sanctitatis eius,
</vers>
    <vers num="6"> quoniam ad momentum indignatio
eius,
et per vitam voluntas eius.
Ad vesperum demoratur fletus,
ad matutinum lætitia.
</vers>
    <vers num="7"> Ego autem dixi in securitate mea:
« Non movebor in æternum ».
</vers>
    <vers num="8"> Domine, in voluntate tua
præstitisti decori meo virtutem;
avertisti faciem tuam a me,
et factus sum conturbatus.
</vers>
    <vers num="9"> Ad te, Domine, clamabam
et ad Deum meum deprecabar.
</vers>
    <vers num="10"> Quæ utilitas in sanguine meo,
dum descendo in corruptionem?
Numquid confitebitur tibi pulvis
aut annuntiabit veritatem tuam?
</vers>
    <vers num="11"> Audivit Dominus et misertus est
mei,
Dominus factus est adiutor meus.
</vers>
    <vers num="12"> Convertisti planctum meum in choros
mihi,
conscidisti saccum meum et accinxisti me lætitia,
</vers>
    <vers num="13"> ut cantet tibi gloria mea et non
taceat.
Domine Deus meus, in æternum confitebor tibi.</vers>
  </cap>
  <subtitulum>Psalmus 31 (30)</subtitulum>
  <cap num="31">
    <vers num="1"> <cursiva>Magistro chori. Psalmus.
David</cursiva>.
</vers>
    <vers num="2"> In te, Domine, speravi, non confundar
in æternum;
in iustitia tua libera me.
</vers>
    <vers num="3"> Inclina ad me aurem tuam,
accelera, ut eruas me.
Esto mihi in rupem præsidii
et in domum munitam, ut salvum me facias.
</vers>
    <vers num="4"> Quoniam fortitudo mea et refugium
meum es tu
et propter nomen tuum deduces me et pasces me.
</vers>
    <vers num="5"> Educes me de laqueo, quem
absconderunt mihi,
quoniam tu es fortitudo mea.
</vers>
    <vers num="6"> In manus tuas commendo spiritum
meum;
redemisti me, Domine, Deus veritatis.
</vers>
    <vers num="7"> Odisti observantes vanitates
supervacuas,
ego autem in Domino speravi.
</vers>
    <vers num="8"> Exsultabo et lætabor in misericordia
tua,
quoniam respexisti humilitatem meam;
agnovisti necessitates animæ meæ
</vers>
    <vers num="9"> nec conclusisti me in manibus
inimici;
statuisti in loco spatioso pedes meos.
</vers>
    <vers num="10"> Miserere mei, Domine, quoniam
tribulor;
conturbatus est in mærore oculus meus,
anima mea et venter meus.
</vers>
    <vers num="11"> Quoniam defecit in dolore vita
mea,
et anni mei in gemitibus;
infirmata est in paupertate virtus mea,
et ossa mea contabuerunt.
</vers>
    <vers num="12"> Apud omnes inimicos meos factus sum
opprobrium
et vicinis meis valde et timor notis meis:
qui videbant me foras, fugiebant a me.
</vers>
    <vers num="13"> Oblivioni a corde datus sum tamquam
mortuus;
factus sum tamquam vas perditum.
</vers>
    <vers num="14"> Quoniam audivi vituperationem
multorum: horror in circuitu;
in eo dum convenirent simul adversum me,
auferre animam meam consiliati sunt.
</vers>
    <vers num="15"> Ego autem in te speravi, Domine;
dixi: « Deus meus es tu,
</vers>
    <vers num="16"> in manibus tuis sortes
meæ ».
Eripe me de manu inimicorum meorum
et a persequentibus me;
</vers>
    <vers num="17"> illustra faciem tuam super servum
tuum,
salvum me fac in misericordia tua.
</vers>
    <vers num="18"> Domine, non confundar, quoniam
invocavi te;
erubescant impii et obmutescant in inferno.
</vers>
    <vers num="19"> Muta fiant labia dolosa,
quæ loquuntur adversus iustum proterva
in superbia et in abusione.
</vers>
    <vers num="20"> Quam magna multitudo dulcedinis
tuæ, Domine,
quam abscondisti timentibus te.
Perfecisti eis, qui sperant in te,
in conspectu filiorum hominum.
</vers>
    <vers num="21"> Abscondes eos in abscondito faciei
tuæ
a conturbatione hominum;
proteges eos in tabernaculo
a contradictione linguarum.
</vers>
    <vers num="22"> Benedictus Dominus,
quoniam mirificavit misericordiam suam mihi in civitate munita.
</vers>
    <vers num="23"> Ego autem dixi in trepidatione
mea:
« Præcisus sum a conspectu oculorum
tuorum ».
Verumtamen exaudisti vocem orationis meæ,
dum clamarem ad te.
</vers>
    <vers num="24"> Diligite Dominum, omnes sancti
eius:
fideles conservat Dominus
et retribuit abundanter facientibus superbiam.
</vers>
    <vers num="25"> Viriliter agite, et confortetur cor
vestrum,
omnes, qui speratis in Domino.</vers>
  </cap>
  <subtitulum>Psalmus 32 (31)</subtitulum>
  <cap num="32">
    <vers num="1"> <cursiva>David. Maskil</cursiva>.
Beatus, cui remissa est iniquitas,
et obtectum est peccatum.
</vers>
    <vers num="2"> Beatus vir, cui non imputavit Dominus
delictum,
nec est in spiritu eius dolus.
</vers>
    <vers num="3"> Quoniam tacui, inveteraverunt ossa
mea,
dum rugirem tota die.
</vers>
    <vers num="4"> Quoniam die ac nocte gravata est
super me manus tua,
immutatus est vigor meus in ardoribus æstatis.
</vers>
    <vers num="5"> Peccatum meum cognitum tibi feci
et delictum meum non abscondi.
Dixi: « Confitebor adversum me iniquitatem meam
Domino ».
Et tu remisisti impietatem peccati mei.
</vers>
    <vers num="6"> Propter hoc orabit ad te omnis
sanctus in tempore opportuno.
Et in diluvio aquarum multarum
ad eum non approximabunt.
</vers>
    <vers num="7"> Tu es refugium meum, a tribulatione
conservabis me;
exsultationibus salutis circumdabis me.
</vers>
    <vers num="8"> Intellectum tibi dabo et instruam te
in via, qua gradieris;
firmabo super te oculos meos.
</vers>
    <vers num="9"> Nolite fieri sicut equus et
mulus,
quibus non est intellectus;
in camo et freno si accedis ad constringendum,
non approximant ad te.
</vers>
    <vers num="10"> Multi dolores impii,
sperantem autem in Domino misericordia circumdabit.
</vers>
    <vers num="11"> Lætamini in Domino et exsultate,
iusti;
et gloriamini, omnes recti corde.</vers>
  </cap>
  <subtitulum>Psalmus 33 (32)</subtitulum>
  <cap num="33">
    <vers num="1"> Exsultate, iusti, in Domino;
rectos decet collaudatio.
</vers>
    <vers num="2"> Confitemini Domino in cithara,
in psalterio decem chordarum psallite illi.
</vers>
    <vers num="3"> Cantate ei canticum novum,
bene psallite ei in vociferatione,
</vers>
    <vers num="4"> quia rectum est verbum Domini,
et omnia opera eius in fide.
</vers>
    <vers num="5"> Diligit iustitiam et iudicium;
misericordia Domini plena est terra.
</vers>
    <vers num="6"> Verbo Domini cæli facti sunt,
et spiritu oris eius omnis virtus eorum.
</vers>
    <vers num="7"> Congregans sicut in utre aquas
maris,
ponens in thesauris abyssos.
</vers>
    <vers num="8"> Timeat Dominum omnis terra,
a facie autem eius formident omnes inhabitantes orbem.
</vers>
    <vers num="9"> Quoniam ipse dixit, et facta
sunt,
ipse mandavit, et creata sunt.
</vers>
    <vers num="10"> Dominus dissipat consilia
gentium,
irritas facit cogitationes populorum.
</vers>
    <vers num="11"> Consilium autem Domini in æternum
manet,
cogitationes cordis eius in generatione et generationem.
</vers>
    <vers num="12"> Beata gens, cui Dominus est
Deus,
populus, quem elegit in hereditatem sibi.
</vers>
    <vers num="13"> De cælo respexit Dominus,
vidit omnes filios hominum.
</vers>
    <vers num="14"> De loco habitaculi sui respexit
super omnes, qui habitant terram,
</vers>
    <vers num="15"> qui finxit singillatim corda
eorum,
qui intellegit omnia opera eorum.
</vers>
    <vers num="16"> Non salvatur rex per multam
virtutem,
et gigas non liberabitur in multitudine virtutis suæ.
</vers>
    <vers num="17"> Fallax equus ad salutem,
in abundantia autem virtutis suæ non salvabit.
</vers>
    <vers num="18"> Ecce oculi Domini super metuentes
eum,
in eos, qui sperant super misericordia eius,
</vers>
    <vers num="19"> ut eruat a morte animas eorum
et alat eos in fame.
</vers>
    <vers num="20"> Anima nostra sustinet Dominum,
quoniam adiutor et protector noster est;
</vers>
    <vers num="21"> quia in eo lætabitur cor
nostrum,
et in nomine sancto eius speravimus.
</vers>
    <vers num="22"> Fiat misericordia tua, Domine, super
nos,
quemadmodum speravimus in te.</vers>
  </cap>
  <subtitulum>Psalmus 34 (33)</subtitulum>
  <cap num="34">
    <vers num="1"> <cursiva>David</cursiva>, quando se mente
alienatum simulavit
coram Abimelech et, ab illo dimissus, abiit.
</vers>
    <vers num="2"> <cursiva>ALEPH</cursiva>. Benedicam Dominum in omni
tempore,
semper laus eius in ore meo.
</vers>
    <vers num="3"> <cursiva>BETH</cursiva>. In Domino gloriabitur anima
mea,
audiant mansueti et lætentur.
</vers>
    <vers num="4"> <cursiva>GHIMEL</cursiva>. Magnificate Dominum
mecum,
et exaltemus nomen eius in idipsum.
</vers>
    <vers num="5"> <cursiva>DALETH</cursiva>. Exquisivi Dominum, et
exaudivit me
et ex omnibus terroribus meis eripuit me.
</vers>
    <vers num="6"> <cursiva>HE</cursiva>. Respicite ad eum, et
illuminamini,
et facies vestræ non confundentur.
</vers>
    <vers num="7"> <cursiva>ZAIN</cursiva>. Iste pauper clamavit, et
Dominus exaudivit eum
et de omnibus tribulationibus eius salvavit eum.
</vers>
    <vers num="8"> <cursiva>HETH</cursiva>. Vallabit angelus Domini in
circuitu timentes eum
et eripiet eos.
</vers>
    <vers num="9"> <cursiva>TETH</cursiva>. Gustate et videte quoniam
suavis est Dominus;
beatus vir, qui sperat in eo.
</vers>
    <vers num="10"> <cursiva>IOD</cursiva>. Timete Dominum, sancti
eius,
quoniam non est inopia timentibus eum.
</vers>
    <vers num="11"> <cursiva>CAPH</cursiva>. Divites eguerunt et
esurierunt,
inquirentes autem Dominum non deficient omni bono.
</vers>
    <vers num="12"> <cursiva>LAMED</cursiva>. Venite, filii, audite me:
timorem Domini docebo vos.
</vers>
    <vers num="13"> <cursiva>MEM</cursiva>. Quis est homo, qui vult
vitam,
diligit dies, ut videat bonum? —
</vers>
    <vers num="14"> <cursiva>NUN</cursiva>. Prohibe linguam tuam a
malo,
et labia tua, ne loquantur dolum.
</vers>
    <vers num="15"> <cursiva>SAMECH</cursiva>. Diverte a malo et fac
bonum,
inquire pacem et persequere eam.
</vers>
    <vers num="16"> <cursiva>AIN</cursiva>. Oculi Domini super iustos,
et aures eius in clamorem eorum.
</vers>
    <vers num="17"> <cursiva>PHE</cursiva>. Vultus autem Domini super
facientes mala,
ut perdat de terra memoriam eorum.
</vers>
    <vers num="18"> <cursiva>SADE</cursiva>. Clamaverunt, et Dominus
exaudivit
et ex omnibus tribulationibus eorum liberavit eos.
</vers>
    <vers num="19"> <cursiva>COPH</cursiva>. Iuxta est Dominus iis, qui
contrito sunt corde,
et confractos spiritu salvabit.
</vers>
    <vers num="20"> <cursiva>RES</cursiva>. Multæ tribulationes
iustorum,
et de omnibus his liberabit eos Dominus.
</vers>
    <vers num="21"> <cursiva>SIN</cursiva>. Custodit omnia ossa eorum,
unum ex his non conteretur.
</vers>
    <vers num="22"> <cursiva>TAU</cursiva>. Interficiet peccatorem
malitia;
et, qui oderunt iustum, punientur.
</vers>
    <vers num="23"> <cursiva>PHE</cursiva>. Redimet Dominus animas servorum
suorum;
et non punientur omnes, qui sperant in eo.</vers>
  </cap>
  <subtitulum>Psalmus 35 (34)</subtitulum>
  <cap num="35">
    <vers num="1"> <cursiva>David</cursiva>.
Iudica, Domine, iudicantes me;
impugna impugnantes me.
</vers>
    <vers num="2"> Apprehende clipeum et scutum
et exsurge in adiutorium mihi.
</vers>
    <vers num="3"> Effunde frameam et securim
adversus eos, qui persequuntur me.
Dic animæ meæ: « Salus tua ego sum ».
</vers>
    <vers num="4"> Confundantur et revereantur
quærentes animam meam;
avertantur retrorsum et confundantur
cogitantes mihi mala.
</vers>
    <vers num="5"> Fiant tamquam pulvis ante ventum,
et angelus Domini impellens eos;
</vers>
    <vers num="6"> fiat via illorum tenebræ et
lubricum,
et angelus Domini persequens eos.
</vers>
    <vers num="7"> Quoniam gratis absconderunt mihi
laqueum suum,
gratis foderunt foveam animæ meæ.
</vers>
    <vers num="8"> Veniat illi calamitas, quam
ignorat,
et captio, quam abscondit, apprehendat eum,
et in eandem calamitatem ipse cadat.
</vers>
    <vers num="9"> Anima autem mea exsultabit in
Domino
et delectabitur super salutari suo.
</vers>
    <vers num="10"> Omnia ossa mea dicent:
« Domine, quis similis tibi?
Eripiens inopem de manu fortiorum eius,
egenum et pauperem a diripientibus eum ».
</vers>
    <vers num="11"> Surgentes testes iniqui,
quæ ignorabam, interrogabant me;
</vers>
    <vers num="12"> retribuebant mihi mala pro
bonis,
desolatio est animæ meæ.
</vers>
    <vers num="13"> Ego autem, cum infirmarentur,
induebar cilicio,
humiliabam in ieiunio animam meam;
et oratio mea in sinu meo convertebatur.
</vers>
    <vers num="14"> Quasi pro proximo et quasi pro
fratre meo ambulabam,
quasi lugens matrem contristatus incurvabar.
</vers>
    <vers num="15"> Cum autem vacillarem, lætati sunt
et convenerunt;
convenerunt contra me percutientes, et ignoravi.
</vers>
    <vers num="16"> Diripuerunt et non desistebant;
tentaverunt me, subsannaverunt me subsannatione,
frenduerunt super me dentibus suis.
</vers>
    <vers num="17"> Domine, quamdiu aspicies?
Restitue animam meam a malignitate eorum,
a leonibus unicam meam.
</vers>
    <vers num="18"> Confitebor tibi in ecclesia
magna,
in populo multo laudabo te.
</vers>
    <vers num="19"> Non supergaudeant mihi inimici mei
mendaces,
qui oderunt me gratis et annuunt oculis.
</vers>
    <vers num="20"> Etenim non pacifice loquebantur
et contra mansuetos terræ dolos cogitabant.
</vers>
    <vers num="21"> Et dilataverunt super me os
suum;
dixerunt: « Euge, euge, viderunt oculi
nostri ». —
</vers>
    <vers num="22"> Vidisti, Domine, ne sileas;
Domine, ne discedas a me.
</vers>
    <vers num="23"> Exsurge et evigila ad iudicium
meum,
Deus meus et Dominus meus, ad causam meam.
</vers>
    <vers num="24"> Iudica me secundum iustitiam tuam,
Domine Deus meus,
et non supergaudeant mihi.
</vers>
    <vers num="25"> Non dicant in cordibus suis:
« Euge animæ nostræ »;
nec dicant: « Devoravimus eum ».
</vers>
    <vers num="26"> Erubescant et revereantur simul, qui
gratulantur malis meis;
induantur confusione et reverentia, qui magna loquuntur super
me
</vers>
    <vers num="27"> Exsultent et lætentur, qui volunt
iustitiam meam,
et dicant semper: « Magnificetur Dominus,
qui vult pacem servi sui ».
</vers>
    <vers num="28"> Et lingua mea meditabitur iustitiam
tuam,
tota die laudem tuam.</vers>
  </cap>
  <subtitulum>Psalmus 36 (35)</subtitulum>
  <cap num="36">
    <vers num="1"> <cursiva>Magistro chori. David, servi
Domini</cursiva>.
</vers>
    <vers num="2"> Susurrat iniquitas ad impium in medio
cordis eius;
non est timor Dei ante oculos eius.
</vers>
    <vers num="3"> Quoniam blanditur ipsi in conspectu
eius,
ut non inveniat iniquitatem suam et oderit.
</vers>
    <vers num="4"> Verba oris eius iniquitas et
dolus,
desiit intellegere, ut bene ageret.
</vers>
    <vers num="5"> Iniquitatem meditatus est in cubili
suo,
astitit omni viæ non bonæ,
malitiam autem non odivit.
</vers>
    <vers num="6"> Domine, in cælo misericordia
tua,
et veritas tua usque ad nubes;
</vers>
    <vers num="7"> iustitia tua sicut montes Dei,
iudicia tua abyssus multa:
homines et iumenta salvabis, Domine.
</vers>
    <vers num="8"> Quam pretiosa misericordia tua,
Deus!
Filii autem hominum in tegmine alarum tuarum sperabunt;
</vers>
    <vers num="9"> inebriabuntur ab ubertate domus
tuæ,
et torrente voluptatis tuæ potabis eos.
</vers>
    <vers num="10"> Quoniam apud te est fons vitæ,
et in lumine tuo videbimus lumen.
</vers>
    <vers num="11"> Prætende misericordiam tuam
scientibus te
et iustitiam tuam his, qui recto sunt corde.
</vers>
    <vers num="12"> Non veniat mihi pes superbiæ,
et manus peccatoris non moveat me.
</vers>
    <vers num="13"> Ibi ceciderunt, qui operantur
iniquitatem,
expulsi sunt nec potuerunt stare.</vers>
  </cap>
  <subtitulum>Psalmus 37 (36)</subtitulum>
  <cap num="37">
    <vers num="1"> <cursiva>David</cursiva>.
<cursiva>ALEPH</cursiva>. Noli æmulari in malignantibus
neque zelaveris facientes iniquitatem,
</vers>
    <vers num="2"> quoniam tamquam fenum velociter
arescent
et quemadmodum herba virens decident.
</vers>
    <vers num="3"> <cursiva>BETH</cursiva>. Spera in Domino et fac
bonitatem,
et inhabitabis terram et pasceris in fide.
</vers>
    <vers num="4"> Delectare in Domino,
et dabit tibi petitiones cordis tui.
</vers>
    <vers num="5"> <cursiva>GHIMEL</cursiva>. Committe Domino viam tuam et
spera in eo,
et ipse faciet;
</vers>
    <vers num="6"> et educet quasi lumen iustitiam
tuam
et iudicium tuum tamquam meridiem.
</vers>
    <vers num="7"> <cursiva>DALETH</cursiva>. Quiesce in Domino et exspecta
eum;
noli æmulari in eo, qui prosperatur in via sua,
in homine, qui molitur insidias.
</vers>
    <vers num="8"> <cursiva>HE</cursiva>. Desine ab ira et derelinque
furorem,
noli æmulari, quod vertit ad malum,
</vers>
    <vers num="9"> quoniam qui malignantur,
exterminabuntur,
sustinentes autem Dominum ipsi hereditabunt terram.
</vers>
    <vers num="10"> <cursiva>VAU</cursiva>. Et adhuc pusillum et non erit
peccator,
et quæres locum eius et non invenies.
</vers>
    <vers num="11"> Mansueti autem hereditabunt
terram
et delectabuntur in multitudine pacis.
</vers>
    <vers num="12"> <cursiva>ZAIN</cursiva>. Insidiabitur peccator
iusto
et stridebit super eum dentibus suis.
</vers>
    <vers num="13"> Dominus autem irridebit eum,
quoniam prospicit quod veniet dies eius.
</vers>
    <vers num="14"> <cursiva>HETH</cursiva>. Gladium evaginaverunt
peccatores,
intenderunt arcum suum,
ut deiciant pauperem et inopem,
ut trucident recte ambulantes in via.
</vers>
    <vers num="15"> Gladius eorum intrabit in corda
ipsorum,
et arcus eorum confringetur.
</vers>
    <vers num="16"> <cursiva>TETH</cursiva>. Melius est modicum iusto
super divitias peccatorum multas,
</vers>
    <vers num="17"> quoniam brachia peccatorum
conterentur,
confirmat autem iustos Dominus.
</vers>
    <vers num="18"> <cursiva>IOD</cursiva>. Novit Dominus dies
immaculatorum,
et hereditas eorum in æternum erit.
</vers>
    <vers num="19"> Non confundentur in tempore malo
et in diebus famis saturabuntur.
</vers>
    <vers num="20"> <cursiva>CAPH</cursiva>. Quia peccatores peribunt,
inimici vero Domini ut decor camporum deficient,
quemadmodum fumus deficient.
</vers>
    <vers num="21"> <cursiva>LAMED</cursiva>. Mutuatur peccator et non
solvet,
iustus autem miseretur et tribuet.
</vers>
    <vers num="22"> Quia benedicti eius hereditabunt
terram,
maledicti autem eius exterminabuntur.
</vers>
    <vers num="23"> <cursiva>MEM</cursiva>. A Domino gressus hominis
confirmantur,
et viam eius volet.
</vers>
    <vers num="24"> Cum ceciderit, non collidetur,
quia Dominus sustentat manum eius.
</vers>
    <vers num="25"> <cursiva>NUN</cursiva>. Iunior fui et senui
et non vidi iustum derelictum
nec semen eius quærens panem.
</vers>
    <vers num="26"> Tota die miseretur et commodat,
et semen illius in benedictione erit.
</vers>
    <vers num="27"> <cursiva>SAMECH</cursiva>. Declina a malo et fac
bonum,
et inhabitabis in sæculum sæculi,
</vers>
    <vers num="28"> quia Dominus amat iudicium
et non derelinquet sanctos suos.
<cursiva>AIN</cursiva>. Iniusti in æternum disperibunt,
et semen impiorum exterminabitur.
</vers>
    <vers num="29"> Iusti autem hereditabunt terram
et inhabitabunt in sæculum sæculi super eam.
</vers>
    <vers num="30"> <cursiva>PHE</cursiva>. Os iusti meditabitur
sapientiam,
et lingua eius loquetur iudicium;
</vers>
    <vers num="31"> lex Dei eius in corde ipsius,
et non vacillabunt gressus eius.
</vers>
    <vers num="32"> <cursiva>SADE</cursiva>. Considerat peccator iustum
et quærit mortificare eum;
</vers>
    <vers num="33"> Dominus autem non derelinquet eum in
manibus eius
nec damnabit eum, cum iudicabitur illi.
</vers>
    <vers num="34"> <cursiva>COPH</cursiva>. Exspecta Dominum et custodi
viam eius,
et exaltabit te, ut hereditate capias terram;
cum exterminabuntur peccatores, videbis.
</vers>
    <vers num="35"> <cursiva>RES</cursiva>. Vidi impium superexaltatum
et elevatum sicut cedrum virentem;
</vers>
    <vers num="36"> et transivi, et ecce non erat,
et quæsivi eum, et non est inventus.
</vers>
    <vers num="37"> <cursiva>SIN</cursiva>. Observa innocentiam et vide
æquitatem,
quoniam est posteritas homini pacifico.
</vers>
    <vers num="38"> Iniusti autem disperibunt simul,
posteritas impiorum exterminabitur.
</vers>
    <vers num="39"> <cursiva>TAU</cursiva>. Salus autem iustorum a
Domino,
et protector eorum in tempore tribulationis.
</vers>
    <vers num="40"> Et adiuvabit eos Dominus et
liberabit eos
et eruet eos a peccatoribus et salvabit eos,
quia speraverunt in eo.</vers>
  </cap>
  <subtitulum>Psalmus 38 (37)</subtitulum>
  <cap num="38">
    <vers num="1"> <cursiva>Psalmus. David. Ad
commemorandum</cursiva>.
</vers>
    <vers num="2"> Domine, ne in furore tuo arguas
me
neque in ira tua corripias me,
</vers>
    <vers num="3"> quoniam sagittæ tuæ infixæ sunt
mihi,
et descendit super me manus tua.
</vers>
    <vers num="4"> Non est sanitas in carne mea a facie
indignationis tuæ,
non est pax ossibus meis a facie peccatorum meorum.
</vers>
    <vers num="5"> Quoniam iniquitates meæ supergressæ
sunt caput meum
et sicut onus grave gravant me nimis. —
</vers>
    <vers num="6"> Putruerunt et corrupti sunt livores
mei
a facie insipientiæ meæ.
</vers>
    <vers num="7"> Inclinatus sum et incurvatus
nimis;
tota die contristatus ingrediebar.
</vers>
    <vers num="8"> Quoniam lumbi mei impleti sunt
ardoribus,
et non est sanitas in carne mea.
</vers>
    <vers num="9"> Afflictus sum et humiliatus sum
nimis,
rugiebam a gemitu cordis mei.
</vers>
    <vers num="10"> Domine, ante te omne desiderium
meum,
et gemitus meus a te non est absconditus.
</vers>
    <vers num="11"> Palpitavit cor meum, dereliquit me
virtus mea,
et lumen oculorum meorum, et ipsum non est mecum.
</vers>
    <vers num="12"> Amici mei et proximi mei
procul a plaga mea steterunt,
et propinqui mei de longe steterunt.
</vers>
    <vers num="13"> Et laqueos posuerunt, qui quærebant
animam meam;
et, qui requirebant mala mihi, locuti sunt insidias
et dolos tota die meditabantur.
</vers>
    <vers num="14"> Ego autem tamquam surdus non
audiebam
et sicut mutus non aperiens os suum;
</vers>
    <vers num="15"> et factus sum sicut homo non
audiens
et non habens in ore suo redargutiones.
</vers>
    <vers num="16"> Quoniam in te, Domine, speravi,
tu exaudies, Domine Deus meus.
</vers>
    <vers num="17"> Quia dixi: “Ne quando
supergaudeant mihi;
dum commoventur pedes mei,
magnificantur super me ».
</vers>
    <vers num="18"> Quoniam ego in lapsum paratus
sum,
et dolor meus in conspectu meo semper.
</vers>
    <vers num="19"> Quoniam iniquitatem meam
annuntiabo
et sollicitus sum de peccato meo.
</vers>
    <vers num="20"> Inimici autem mei vivunt et
confirmati sunt;
et multiplicati sunt, qui oderunt me inique.
</vers>
    <vers num="21"> Retribuentes mala pro bonis
detrahebant mihi,
pro eo quod sequebar bonitatem.
</vers>
    <vers num="22"> Ne derelinquas me, Domine;
Deus meus, ne discesseris a me.
</vers>
    <vers num="23"> Festina in adiutorium meum,
Domine, salus mea.</vers>
  </cap>
  <subtitulum>Psalmus 39 (38)</subtitulum>
  <cap num="39">
    <vers num="1"> <cursiva>Magistro chori, Idithun.
Psalmus. David</cursiva>.
</vers>
    <vers num="2"> Dixi: « Custodiam vias
meas,
ut non delinquam in lingua mea;
ponam ori meo custodiam,
donec consistit peccator adversum me ».
</vers>
    <vers num="3"> Tacens obmutui et silui absque ullo
bono,
et dolor meus renovatus est.
</vers>
    <vers num="4"> Concaluit cor meum intra me,
et in meditatione mea exarsit ignis.
</vers>
    <vers num="5"> Locutus sum in lingua mea:
« Notum fac mihi, Domine, finem meum;
et numerum dierum meorum quis est,
ut sciam quam brevis sit vita mea ».
</vers>
    <vers num="6"> Ecce paucorum palmorum fecisti dies
meos,
et spatium vitæ meæ tamquam nihilum ante te.
Etenim universa vanitas omnis homo constitutus est.
</vers>
    <vers num="7"> Etenim ut imago pertransit homo.
Etenim vanitas est et concitatur;
thesaurizat et ignorat quis congregabit ea.
</vers>
    <vers num="8"> Et nunc quæ est exspectatio mea,
Domine?
Spes mea apud te est.
</vers>
    <vers num="9"> Ab omnibus iniquitatibus meis erue
me,
opprobrium insipienti ne ponas me.
</vers>
    <vers num="10"> Obmutui et non aperiam os meum,
quoniam tu fecisti.
</vers>
    <vers num="11"> Amove a me plagas tuas:
ab ictu manus tuæ ego defeci.
</vers>
    <vers num="12"> In increpationibus, propter
iniquitatem, corripuisti hominem,
et tabescere fecisti, sicut tinea, desiderabilia eius.
Etenim vanitas omnis homo.
</vers>
    <vers num="13"> Exaudi orationem meam, Domine,
et clamorem meum auribus percipe.
Ad lacrimas meas ne obsurdescas,
quoniam advena ego sum apud te,
peregrinus sicut omnes patres mei.
</vers>
    <vers num="14"> Avertere a me, ut refrigerer,
priusquam abeam et non sim amplius.</vers>
  </cap>
  <subtitulum>Psalmus 40 (39)</subtitulum>
  <cap num="40">
    <vers num="1"> <cursiva>Magistro chori. David.
Psalmus</cursiva>.
</vers>
    <vers num="2"> Exspectans exspectavi Dominum,
et intendit mihi.
</vers>
    <vers num="3"> Et exaudivit clamorem meum
et eduxit me de lacu miseriæ et de luto fæcis;
et statuit super petram pedes meos
et firmavit gressus meos.
</vers>
    <vers num="4"> Et immisit in os meum canticum
novum,
carmen Deo nostro.
Videbunt multi et timebunt
et sperabunt in Domino.
</vers>
    <vers num="5"> Beatus vir, qui posuit Dominum spem
suam
et non respexit superbos et declinantes in mendacium.
</vers>
    <vers num="6"> Multa fecisti tu, Domine Deus meus,
mirabilia tua,
et cogitationes tuas pro nobis: non est qui similis sit tibi.
Si nuntiare et eloqui voluero,
multiplicabuntur super numerum.
</vers>
    <vers num="7"> Sacrificium et oblationem
noluisti,
aures autem fodisti mihi.
Holocaustum et pro peccato non postulasti,
</vers>
    <vers num="8"> tunc dixi: « Ecce
venio.
In volumine libri scriptum est de me.
</vers>
    <vers num="9"> Facere voluntatem tuam,
Deus meus, volui;
et lex tua in præcordiis meis ».
</vers>
    <vers num="10"> Annuntiavi iustitiam tuam in
ecclesia magna;
ecce labia mea non prohibebo, Domine, tu scisti.
</vers>
    <vers num="11"> Iustitiam tuam non abscondi in corde
meo,
veritatem tuam et salutare tuum dixi.
Non abscondi misericordiam tuam
et veritatem tuam ab ecclesia magna.
</vers>
    <vers num="12"> Tu autem, Domine, ne prohibeas
miserationes tuas a me;
misericordia tua et veritas tua semper suscipiant me,
</vers>
    <vers num="13"> quoniam circumdederunt me mala,
quorum non est numerus;
comprehenderunt me iniquitates meæ,
et non potui videre.
Multiplicatæ sunt super capillos capitis mei,
et cor meum dereliquit me.
</vers>
    <vers num="14"> Complaceat tibi, Domine, ut eruas
me;
Domine, ad adiuvandum me festina.
</vers>
    <vers num="15"> Confundantur et revereantur
simul,
qui quærunt animam meam, ut auferant eam.
Avertantur retrorsum et erubescant,
qui volunt mihi mala.
</vers>
    <vers num="16"> Obstupescant propter confusionem
suam,
qui dicunt mihi: « Euge, euge ».
</vers>
    <vers num="17"> Exsultent et lætentur in te omnes
quærentes te;
et dicant semper: « Magnificetur
Dominus »,
qui diligunt salutare tuum.
</vers>
    <vers num="18"> Ego autem egenus et pauper sum;
Dominus sollicitus est mei.
Adiutor meus et liberator meus tu es;
Deus meus, ne tardaveris.</vers>
  </cap>
  <subtitulum>Psalmus 41 (40)</subtitulum>
  <cap num="41">
    <vers num="1"> <cursiva>Magistro chori. Psalmus.
David</cursiva>.
</vers>
    <vers num="2"> Beatus, qui intellegit de egeno;
in die mala liberabit eum Dominus.
</vers>
    <vers num="3"> Dominus servabit eum et vivificabit
eum
et beatum faciet eum in terra
et non tradet eum in animam inimicorum eius.
</vers>
    <vers num="4"> Dominus opem feret illi super lectum
doloris eius;
universum stratum eius versabis in infirmitate eius.
</vers>
    <vers num="5"> Ego dixi: « Domine,
miserere mei;
sana animam meam, quia peccavi tibi ».
</vers>
    <vers num="6"> Inimici mei dixerunt mala mihi:
« Quandomorietur, et peribit nomen
eius? ».
</vers>
    <vers num="7"> Et si ingrediebatur, ut visitaret,
vana loquebatur;
cor eius congregabat iniquitatem sibi,
egrediebatur foras et detrahebat.
</vers>
    <vers num="8"> Simul adversum me susurrabant omnes
inimici mei;
adversum me cogitabant mala mihi:
</vers>
    <vers num="9"> « Maleficium effusum est
in eo;
et, qui decumbit, non adiciet ut resurgat ».
</vers>
    <vers num="10"> Sed et homo pacis meæ, in quo
speravi,
qui edebat panem meum, levavit contra me calcaneum.
</vers>
    <vers num="11"> Tu autem, Domine, miserere mei
et resuscita me, et retribuam eis.
</vers>
    <vers num="12"> In hoc cognovi quoniam voluisti
me,
quia non gaudebit inimicus meus super me;
</vers>
    <vers num="13"> me autem propter innocentiam
suscepisti
et statuisti me in conspectu tuo in æternum.
</vers>
    <vers num="14"> Benedictus Dominus, Deus Israel,
a sæculo et usque in sæculum. Fiat, fiat.</vers>
  </cap>
  <subtitulum>Psalmus 42 (41)</subtitulum>
  <cap num="42">
    <vers num="1"> <cursiva>Magistro chori. Maskil.
Filiorum Core</cursiva>.
</vers>
    <vers num="2"> Quemadmodum desiderat cervus ad
fontes aquarum,
ita desiderat anima mea ad te, Deus.
</vers>
    <vers num="3"> Sitivit anima mea ad Deum, Deum
vivum;
quando veniam et apparebo ante faciem Dei?
</vers>
    <vers num="4"> Fuerunt mihi lacrimæ meæ panis die
ac nocte,
dum dicitur mihi cotidie: « Ubi est Deus
tuus? ».
</vers>
    <vers num="5"> Hæc recordatus sum et effudi in me
animam meam;
quoniam transibam in locum tabernaculi admirabilis
usque ad domum Dei
in voce exsultationis et confessionis
multitudinis festa celebrantis.
</vers>
    <vers num="6"> Quare tristis es, anima mea, et quare
conturbaris in me?
Spera in Deo, quoniam adhuc confitebor illi,
salutare vultus mei et Deus meus.
</vers>
    <vers num="7"> In meipso anima mea contristata
est;
propterea memor ero tui
de terra Iordanis et Hermonim, de monte Misar.
</vers>
    <vers num="8"> Abyssus abyssum invocat in voce
cataractarum tuarum;
omnes gurgites tui et fluctus tui super me transierunt.
</vers>
    <vers num="9"> In die mandavit Dominus misericordiam
suam,
et nocte canticum eius apud me est: oratio ad Deum vitæ meæ.
</vers>
    <vers num="10"> Dicam Deo: « Susceptor
meus es.
Quare oblitus es mei,
et quare contristatus incedo,
dum affligit me inimicus? ».
</vers>
    <vers num="11"> Dum confringuntur ossa mea,
exprobraverunt mihi, qui tribulant me,
dum dicunt mihi quotidie: « Ubi est Deus
tuus? ». —
</vers>
    <vers num="12"> Quare tristis es, anima mea, et
quare conturbaris in me?
Spera in Deo, quoniam adhuc confitebor illi,
salutare vultus mei et Deus meus.</vers>
  </cap>
  <subtitulum>Psalmus 43 (42)</subtitulum>
  <cap num="43">
    <vers num="1"> Iudica me, Deus, et discerne
causam meam de gente non sancta;
ab homine iniquo et doloso erue me.
</vers>
    <vers num="2"> Quia tu es Deus refugii mei;
quare me reppulisti,
et quare tristis incedo, dum affligit me inimicus?
</vers>
    <vers num="3"> Emitte lucem tuam et veritatem
tuam;
ipsæ me deducant et adducant
in montem sanctum tuum et in tabernacula tua.
</vers>
    <vers num="4"> Et introibo ad altare Dei,
ad Deum lætitiæ exsultationis meæ.
Confitebor tibi in cithara, Deus, Deus meus.
</vers>
    <vers num="5"> Quare tristis es, anima mea, et quare
conturbaris in me?
Spera in Deo, quoniam adhuc confitebor illi,
salutare vultus mei et Deus meus.</vers>
  </cap>
  <subtitulum>Psalmus 44 (43)</subtitulum>
  <cap num="44">
    <vers num="1"> <cursiva>Magistro chori. Filiorum Core.
Maskil.</cursiva>
</vers>
    <vers num="2"> Deus, auribus nostris audivimus;
patres nostri annuntiaverunt nobis
opus, quod operatus es in diebus eorum, in diebus antiquis.
</vers>
    <vers num="3"> Tu manu tua gentes depulisti et
plantasti illos,
afflixisti populos et dilatasti eos.
</vers>
    <vers num="4"> Nec enim in gladio suo possederunt
terram,
et brachium eorum non salvavit eos;
sed dextera tua et brachium tuum
et illuminatio vultus tui,
quoniam complacuisti in eis.
</vers>
    <vers num="5"> Tu es rex meus et Deus meus,
qui mandas salutes Iacob.
</vers>
    <vers num="6"> In te inimicos nostros
proiecimus,
et in nomine tuo conculcavimus insurgentes in nos. —
</vers>
    <vers num="7"> Non enim in arcu meo sperabo,
et gladius meus non salvabit me.
</vers>
    <vers num="8"> Tu autem salvasti nos de
affligentibus nos
et odientes nos confudisti.
</vers>
    <vers num="9"> In Deo gloriabimur tota die
et in nomine tuo confitebimur in sæculum.
</vers>
    <vers num="10"> Nunc autem reppulisti et confudisti
nos
et non egredieris, Deus, cum virtutibus nostris.
</vers>
    <vers num="11"> Convertisti nos retrorsum coram
inimicis nostris;
et, qui oderunt nos, diripuerunt sibi.
</vers>
    <vers num="12"> Dedisti nos tamquam oves ad
vescendum
et in gentibus dispersisti nos.
</vers>
    <vers num="13"> Vendidisti populum tuum sine
lucro
nec ditior factus es in commutatione eorum.
</vers>
    <vers num="14"> Posuisti nos opprobrium vicinis
nostris,
subsannationem et derisum his, qui sunt in circuitu nostro.
</vers>
    <vers num="15"> Posuisti nos similitudinem in
gentibus,
commotionem capitis in populis.
</vers>
    <vers num="16"> Tota die verecundia mea contra me
est,
et confusio faciei meæ cooperuit me
</vers>
    <vers num="17"> a voce exprobrantis et
obloquentis,
a facie inimici et ultoris.
</vers>
    <vers num="18"> Hæc omnia venerunt super nos, nec
obliti sumus te
et inique non egimus in testamentum tuum.
</vers>
    <vers num="19"> Et non recessit retro cor
nostrum,
nec declinaverunt gressus nostri a via tua;
</vers>
    <vers num="20"> sed humiliasti nos in loco
vulpium
et operuisti nos umbra mortis.
</vers>
    <vers num="21"> Si obliti fuerimus nomen Dei
nostri
et si expanderimus manus nostras ad deum alienum,
</vers>
    <vers num="22"> nonne Deus requiret ista?
Ipse enim novit abscondita cordis.
</vers>
    <vers num="23"> Quoniam propter te mortificamur tota
die,
æstimati sumus sicut oves occisionis.
</vers>
    <vers num="24"> Evigila, quare obdormis, Domine?
Exsurge et ne repellas in finem.
</vers>
    <vers num="25"> Quare faciem tuam avertis,
oblivisceris inopiæ nostræ et tribulationis nostræ?
</vers>
    <vers num="26"> Quoniam humiliata est in pulvere
anima nostra,
conglutinatus est in terra venter noster.
Exsurge, Domine, adiuva nos
et redime nos propter misericordiam tuam.</vers>
  </cap>
  <subtitulum>Psalmus 45 (44)</subtitulum>
  <cap num="45">
    <vers num="1"> <cursiva>Magistro chori. Secundum "
Lilia... ". Filiorum Core.
Maskil. Canticum amoris</cursiva>.
</vers>
    <vers num="2"> Eructavit cor meum verbum bonum,
dico ego opera mea regi.
Lingua mea calamus scribæ velociter scribentis.
</vers>
    <vers num="3"> Speciosus forma es præ filiis
hominum,
diffusa est gratia in labiis tuis,
propterea benedixit te Deus in æternum.
</vers>
    <vers num="4"> Accingere gladio tuo super femur
tuum, potentissime,
magnificentia tua et ornatu tuo.
</vers>
    <vers num="5"> Et ornatu tuo procede, currum
ascende
propter veritatem et mansuetudinem et iustitiam.
Et doceat te mirabilia dextera tua:
</vers>
    <vers num="6"> sagittæ tuæ acutæ
— populi sub te cadent —
in corda inimicorum regis.
</vers>
    <vers num="7"> Sedes tua, Deus, in sæculum
sæculi;
sceptrum æquitatis sceptrum regni tui.
</vers>
    <vers num="8"> Dilexisti iustitiam et odisti
iniquitatem,
propterea unxit te Deus, Deus tuus, oleo lætitiæ præ consortibus
tuis.
</vers>
    <vers num="9"> Myrrha et aloe et casia omnia
vestimenta tua;
e domibus eburneis chordæ delectant te.
</vers>
    <vers num="10"> Filiæ regum in pretiosis tuis;
astitit regina a dextris tuis ornata auro ex Ophir. —
</vers>
    <vers num="11"> Audi, filia, et vide et inclina
aurem tuam
et obliviscere populum tuum et domum patris tui;
</vers>
    <vers num="12"> et concupiscet rex speciem tuam.
Quoniam ipse est dominus tuus, et adora eum.
</vers>
    <vers num="13"> Filia Tyri cum muneribus;
vultum tuum deprecabuntur divites plebis.
</vers>
    <vers num="14"> Gloriosa nimis filia regis
intrinsecus,
texturis aureis circumamicta.
</vers>
    <vers num="15"> In vestibus variegatis adducetur
regi;
virgines post eam, proximæ eius, afferuntur tibi.
</vers>
    <vers num="16"> Afferuntur in lætitia et
exsultatione,
adducuntur in domum regis.
</vers>
    <vers num="17"> Pro patribus tuis erunt tibi
filii;
constitues eos principes super omnem terram.
</vers>
    <vers num="18"> Memor ero nominis tui
in omni generatione et generatione;
propterea populi confitebuntur tibi in æternum
et in sæculum sæculi.</vers>
  </cap>
  <subtitulum>Psalmus 46 (45)</subtitulum>
  <cap num="46">
    <vers num="1"> <cursiva>Magistro chori. Filiorum Core.
Secundum " Virgines... ". Canticum</cursiva>.
</vers>
    <vers num="2"> Deus est nobis refugium et
virtus,
adiutorium in tribulationibus inventus est nimis.
</vers>
    <vers num="3"> Propterea non timebimus, dum
turbabitur terra,
et transferentur montes in cor maris.
</vers>
    <vers num="4"> Fremant et intumescant aquæ eius,
conturbentur montes in elatione eius.
</vers>
    <vers num="5"> Fluminis rivi lætificant civitatem
Dei,
sancta tabernacula Altissimi.
</vers>
    <vers num="6"> Deus in medio eius, non
commovebitur;
adiuvabit eam Deus mane diluculo.
</vers>
    <vers num="7"> Fremuerunt gentes, commota sunt
regna;
dedit vocem suam, liquefacta est terra.
</vers>
    <vers num="8"> Dominus virtutum nobiscum,
refugium nobis Deus Iacob.
</vers>
    <vers num="9"> Venite et videte opera Domini,
quæ posuit prodigia super terram.
Auferet bella usque ad finem terræ,
</vers>
    <vers num="10"> arcum conteret et confringet
arma
et scuta comburet igne.
</vers>
    <vers num="11"> Vacate et videte quoniam ego sum
Deus:
exaltabor in gentibus et exaltabor in terra.
</vers>
    <vers num="12"> Dominus virtutum nobiscum,
refugium nobis Deus Iacob.</vers>
  </cap>
  <subtitulum>Psalmus 47 (46)</subtitulum>
  <cap num="47">
    <vers num="1"> <cursiva>Magistro chori. Filiorum Core.
Psalmus</cursiva>.
</vers>
    <vers num="2"> Omnes gentes, plaudite manibus,
iubilate Deo in voce exsultationis,
</vers>
    <vers num="3"> quoniam Dominus Altissimus,
terribilis,
rex magnus super omnem terram.
</vers>
    <vers num="4"> Subiecit populos nobis
et gentes sub pedibus nostris.
</vers>
    <vers num="5"> Elegit nobis hereditatem nostram,
gloriam Iacob, quem dilexit.
</vers>
    <vers num="6"> Ascendit Deus in iubilo,
et Dominus in voce tubæ.
</vers>
    <vers num="7"> Psallite Deo, psallite;
psallite regi nostro, psallite.
</vers>
    <vers num="8"> Quoniam rex omnis terræ Deus,
psallite sapienter.
</vers>
    <vers num="9"> Regnavit Deus super gentes,
Deus sedet super sedem sanctam suam.
</vers>
    <vers num="10"> Principes populorum congregati
sunt
cum populo Dei Abraham,
quoniam Dei sunt scuta terræ:
vehementer elevatus est.</vers>
  </cap>
  <subtitulum>Psalmus 48 (47)</subtitulum>
  <cap num="48">
    <vers num="1"> <cursiva>Canticum. Psalmus. Filiorum
Core</cursiva>.
</vers>
    <vers num="2"> Magnus Dominus et laudabilis
nimis
in civitate Dei nostri.
</vers>
    <vers num="3"> Mons sanctus eius collis
speciosus,
exsultatio universæ terræ.
Mons Sion, extrema aquilonis,
civitas regis magni.
</vers>
    <vers num="4"> Deus in domibus eius notus
factus est ut refugium.
</vers>
    <vers num="5"> Quoniam ecce reges congregati
sunt,
convenerunt in unum.
</vers>
    <vers num="6"> Ipsi cum viderunt, sic admirati
sunt,
conturbati sunt, diffugerunt;
</vers>
    <vers num="7"> illic tremor apprehendit eos,
dolores ut parturientis.
</vers>
    <vers num="8"> In spiritu orientis
conteres naves Tharsis.
</vers>
    <vers num="9"> Sicut audivimus, sic vidimus
in civitate Domini virtutum,
in civitate Dei nostri;
Deus fundavit eam in æternum.
</vers>
    <vers num="10"> Recogitamus, Deus, misericordiam
tuam
in medio templi tui.
</vers>
    <vers num="11"> Secundum nomen tuum, Deus,
sic et laus tua in fines terræ;
iustitia plena est dextera tua.
</vers>
    <vers num="12"> Lætetur mons Sion, et exsultent
filiæ Iudæ
propter iudicia tua.
</vers>
    <vers num="13"> Circumdate Sion et complectimini
eam,
numerate turres eius.
</vers>
    <vers num="14"> Ponite corda vestra in virtute
eius
et percurrite domos eius,
ut enarretis in progenie altera.
</vers>
    <vers num="15"> Quoniam hic est Deus, Deus
noster
in æternum et in sæculum sæculi;
ipse ducet nos in sæcula.</vers>
  </cap>
  <subtitulum>Psalmus 49 (48)</subtitulum>
  <cap num="49">
    <vers num="1"> <cursiva>Magistro chori. Filiorum Core.
Psalmus</cursiva>.
</vers>
    <vers num="2"> Audite hæc, omnes gentes;
auribus percipite, omnes, qui habitatis orbem:
</vers>
    <vers num="3"> quique humiles et viri nobiles,
simul in unum dives et pauper!
</vers>
    <vers num="4"> Os meum loquetur sapientiam,
et meditatio cordis mei prudentiam.
</vers>
    <vers num="5"> Inclinabo in parabolam aurem
meam,
aperiam in psalterio ænigma meum.
</vers>
    <vers num="6"> Cur timebo in diebus malis,
cum iniquitas supplantantium circumdabit me?
</vers>
    <vers num="7"> Qui confidunt in virtute sua
et in multitudine divitiarum suarum gloriantur.
</vers>
    <vers num="8"> Etenim seipsum non redimet homo;
non dabit Deo propitiationem suam.
</vers>
    <vers num="9"> Nimium est pretium redemptionis
animæ eius:
ad ultimum deficiet,
</vers>
    <vers num="10"> ut vivat usque in finem nec videat
interitum.
</vers>
    <vers num="11"> Et videbit sapientes morientes;
simul insipiens et stultus peribunt
et relinquent alienis divitias suas.
</vers>
    <vers num="12"> Sepulcra eorum domus illorum in
æternum;
tabernacula eorum in progeniem et progeniem,
etsi vocaverunt nominibus suis terras suas.
</vers>
    <vers num="13"> Et homo, cum sit in honore, non
permanebit;
comparatus est iumentis, quæ pereunt,
et similis factus est illis.
</vers>
    <vers num="14"> Hæc via illorum, quorum fiducia in
semetipsis,
et finis eorum, qui complacent in ore suo.
</vers>
    <vers num="15"> Sicut oves in inferno positi
sunt,
mors depascet eos;
descendent præcipites ad sepulcrum,
et figura eorum erit in consumptionem:
infernus habitaculum eorum.
</vers>
    <vers num="16"> Verumtamen Deus redimet animam
meam,
de manu inferi vere suscipiet me.
</vers>
    <vers num="17"> Ne timueris, cum dives factus fuerit
homo,
et cum multiplicata fuerit gloria domus eius,
</vers>
    <vers num="18"> quoniam, cum interierit, non sumet
omnia,
neque descendet cum eo gloria eius.
</vers>
    <vers num="19"> Cum animæ suæ in vita ipsius
benedixerit:
« Laudabunt te quod benefecisti tibi »,
</vers>
    <vers num="20"> tamen introibit ad progeniem patrum
suorum,
qui in æternum non videbunt lumen.
</vers>
    <vers num="21"> Homo, cum in honore esset, non
intellexit;
comparatus est iumentis, quæ pereunt,
et similis factus est illis.</vers>
  </cap>
  <subtitulum>Psalmus 50 (49)</subtitulum>
  <cap num="50">
    <vers num="1"> <cursiva>Psalmus. Asaph</cursiva>.
Deus deorum, Dominus, locutus est
et vocavit terram a solis ortu usque ad occasum.
</vers>
    <vers num="2"> Ex Sion speciosa decore Deus
illuxit,
</vers>
    <vers num="3"> Deus noster veniet et non
silebit:
ignis consumens est in conspectu eius,
et in circuitu eius tempestas valida.
</vers>
    <vers num="4"> Advocabit cælum desursum
et terram discernere populum suum:
</vers>
    <vers num="5"> « Congregate mihi sanctos
meos,
qui disposuerunt testamentum meum in sacrificio ».
</vers>
    <vers num="6"> Et annuntiabunt cæli iustitiam
eius,
quoniam Deus iudex est.
</vers>
    <vers num="7"> « Audi, populus meus, et
loquar,
Israel, et testificabor adversum te:
Deus, Deus tuus, ego sum.
</vers>
    <vers num="8"> Non in sacrificiis tuis arguam
te;
holocausta enim tua in conspectu meo sunt semper.
</vers>
    <vers num="9"> Non accipiam de domo tua vitulos
neque de gregibus tuis hircos.
</vers>
    <vers num="10"> Quoniam meæ sunt omnes feræ
silvarum,
iumentorum mille in montibus.
</vers>
    <vers num="11"> Cognovi omnia volatilia cæli;
et, quod movetur in agro, meum est.
</vers>
    <vers num="12"> Si esuriero non dicam tibi;
meus est enim orbis terræ et plenitudo eius.
</vers>
    <vers num="13"> Numquid manducabo carnes
taurorum
aut sanguinem hircorum potabo?
</vers>
    <vers num="14"> Immola Deo sacrificium laudis
et redde Altissimo vota tua;
</vers>
    <vers num="15"> et invoca me in die
tribulationis:
eruam te, et honorificabis me ».
</vers>
    <vers num="16"> Peccatori autem dixit Deus:
« Quare tu enarras præcepta mea
et assumis testamentum meum in os tuum?
</vers>
    <vers num="17"> Tu vero odisti disciplinam
et proiecisti sermones meos retrorsum.
</vers>
    <vers num="18"> Si videbas furem, currebas cum
eo;
et cum adulteris erat portio tua.
</vers>
    <vers num="19"> Os tuum dimittebas ad malitiam,
et lingua tua concinnabat dolos.
</vers>
    <vers num="20"> Sedens adversus fratrem tuum
loquebaris
et adversus filium matris tuæ proferebas opprobrium.
</vers>
    <vers num="21"> Hæc fecisti, et tacui.
Existimasti quod eram tui similis.
Arguam te et statuam illa contra faciem tuam.
</vers>
    <vers num="22"> Intellegite hæc, qui obliviscimini
Deum,
ne quando rapiam, et non sit qui eripiat.
</vers>
    <vers num="23"> Qui immolabit sacrificium laudis,
honorificabit me;
et, qui immaculatus est in via, ostendam illi salutare
Dei ».</vers>
  </cap>
  <subtitulum>Psalmus 51 (50)</subtitulum>
  <cap num="51">
    <vers num="1"> <cursiva>Magistro chori. Psalmus.
David</cursiva>,
</vers>
    <vers num="2"> cum venit ad eum Nathan propheta,
postquam cum Bethsabee peccavit.
</vers>
    <vers num="3"> Miserere mei, Deus, secundum
misericordiam tuam;
et secundum multitudinem miserationum tuarum
dele iniquitatem meam.
</vers>
    <vers num="4"> Amplius lava me ab iniquitate mea
et a peccato meo munda me.
</vers>
    <vers num="5"> Quoniam iniquitatem meam ego
cognosco,
et peccatum meum contra me est semper.
</vers>
    <vers num="6"> Tibi, tibi soli peccavi et malum
coram te feci,
ut iustus inveniaris in sententia tua et æquus in iudicio tuo.
</vers>
    <vers num="7"> Ecce enim in iniquitate generatus
sum,
et in peccato concepit me mater mea.
</vers>
    <vers num="8"> Ecce enim veritatem in corde
dilexisti
et in occulto sapientiam manifestasti mihi.
</vers>
    <vers num="9"> Asperges me hyssopo, et mundabor;
lavabis me, et super nivem dealbabor.
</vers>
    <vers num="10"> Audire me facies gaudium et
lætitiam,
et exsultabunt ossa, quæ contrivisti.
</vers>
    <vers num="11"> Averte faciem tuam a peccatis
meis
et omnes iniquitates meas dele.
</vers>
    <vers num="12"> Cor mundum crea in me, Deus,
et spiritum firmum innova in visceribus meis.
</vers>
    <vers num="13"> Ne proicias me a facie tua
et spiritum sanctum tuum ne auferas a me.
</vers>
    <vers num="14"> Redde mihi lætitiam salutaris
tui
et spiritu promptissimo confirma me.
</vers>
    <vers num="15"> Docebo iniquos vias tuas,
et impii ad te convertentur.
</vers>
    <vers num="16"> Libera me de sanguinibus, Deus, Deus
salutis meæ,
et exsultabit lingua mea iustitiam tuam.
</vers>
    <vers num="17"> Domine, labia mea aperies,
et os meum annuntiabit laudem tuam.
</vers>
    <vers num="18"> Non enim sacrificio delectaris;
holocaustum, si offeram, non placebit.
</vers>
    <vers num="19"> Sacrificium Deo spiritus
contribulatus;
cor contritum et humiliatum, Deus, non despicies.
</vers>
    <vers num="20"> Benigne fac, Domine, in bona
voluntate tua Sion,
ut ædificentur muri Ierusalem.
</vers>
    <vers num="21"> Tunc acceptabis sacrificium
iustitiæ, oblationes et holocausta;
tunc imponent super altare tuum vitulos.</vers>
  </cap>
  <subtitulum>Psalmus 52 (51)</subtitulum>
  <cap num="52">
    <vers num="1"> <cursiva>Magistro chori. Maskil.
David</cursiva>,
</vers>
    <vers num="2"> postquam Doeg Edomita ad Saul
venit
eique narravit dicens:
" David intravit in domum Abimelech ".
</vers>
    <vers num="3"> Quid gloriaris in malitia,
qui potens es iniquitate?
</vers>
    <vers num="4"> Tota die insidias cogitasti;
lingua tua sicut novacula acuta, qui facis dolum.
</vers>
    <vers num="5"> Dilexisti malitiam super
benignitatem,
mendacium magis quam loqui æquitatem.
</vers>
    <vers num="6"> Dilexisti omnia verba perditionis,
lingua dolosa.
</vers>
    <vers num="7"> Propterea Deus destruet te in
finem;
evellet te et emigrabit te de tabernaculo
et radicem tuam de terra viventium.
</vers>
    <vers num="8"> Videbunt iusti et timebunt
et super eum ridebunt:
</vers>
    <vers num="9"> « Ecce homo, qui non
posuit Deum refugium suum,
sed speravit in multitudine divitiarum suarum
et prævaluit in insidiis suis ».
</vers>
    <vers num="10"> Ego autem sicut virens oliva in domo
Dei.
Speravi in misericordia Dei
in æternum et in sæculum sæculi.
</vers>
    <vers num="11"> Confitebor tibi in sæculum, quia
fecisti;
et exspectabo nomen tuum,
quoniam bonum est, in conspectu sanctorum tuorum.</vers>
  </cap>
  <subtitulum>Psalmus 53 (52)</subtitulum>
  <cap num="53">
    <vers num="1"> <cursiva>Magistro chori. Secundum "
Mahalat ". Maskil. David</cursiva>.
Dixit insipiens in corde suo: « Non est
Deus ».
</vers>
    <vers num="2"> Corrupti sunt et abominationes
operati sunt;
non est qui faciat bonum.
</vers>
    <vers num="3"> Deus de cælo prospexit super filios
hominum,
ut videat si est intellegens, aut requirens Deum.
</vers>
    <vers num="4"> Omnes declinaverunt, simul corrupti
sunt;
non est qui faciat bonum, non est usque ad unum.
</vers>
    <vers num="5"> Nonne scient omnes, qui operantur
iniquitatem,
qui devorant plebem meam ut cibum panis?
Deum non invocaverunt;
</vers>
    <vers num="6"> illic trepidaverunt timore, et non
erat timor.
Quoniam Deus dissipavit ossa eorum, qui te obsidebant,
confusi sunt, quoniam Deus sprevit eos. —
</vers>
    <vers num="7"> Quis dabit ex Sion salutare
Israel?
Cum converterit Deus captivitatem plebis suæ,
exsultabit Iacob, et lætabitur Israel.</vers>
  </cap>
  <subtitulum>Psalmus 54 (53)</subtitulum>
  <cap num="54">
    <vers num="1"> <cursiva>Magistro chori. Fidibus.
Maskil. David</cursiva>,
</vers>
    <vers num="2"> postquam Ziphæi ad Saul venerunt
dicentes:
" Ecce David apud nos abditus latet ".
</vers>
    <vers num="3"> Deus, in nomine tuo salvum me fac
et in virtute tua iudica me.
</vers>
    <vers num="4"> Deus, exaudi orationem meam,
auribus percipe verba oris mei!
</vers>
    <vers num="5"> Quoniam superbi insurrexerunt
adversum me,
et fortes quæsierunt animam meam
et non proposuerunt Deum ante conspectum suum.
</vers>
    <vers num="6"> Ecce enim Deus adiuvat me,
et Dominus susceptor est animæ meæ.
</vers>
    <vers num="7"> Converte mala super inimicos meos et
in veritate tua disperde illos.
</vers>
    <vers num="8"> Voluntarie sacrificabo tibi,
confitebor nomini tuo, Domine, quoniam bonum est;
</vers>
    <vers num="9"> quoniam ex omni tribulatione eripuit
me,
et super inimicos meos despexit oculus meus.</vers>
  </cap>
  <subtitulum>Psalmus 55 (54)</subtitulum>
  <cap num="55">
    <vers num="1"> <cursiva>Magistro chori. Fidibus.
Maskil. David</cursiva>.
</vers>
    <vers num="2"> Auribus percipe, Deus, orationem
meam
et ne abscondaris a deprecatione mea;
</vers>
    <vers num="3"> intende mihi et exaudi me.
Excussus sum in meditatione mea et conturbatus sum
</vers>
    <vers num="4"> a voce inimici et a tribulatione
peccatoris.
Quoniam devolverunt in me iniquitatem
et in ira molesti erant mihi.
</vers>
    <vers num="5"> Cor meum torquetur intra me,
et formidomortis cecidit super me.
</vers>
    <vers num="6"> Timor et tremor venerunt super me, et
contexit me pavor. —
</vers>
    <vers num="7"> Et dixi: « Quis dabit mihi
pennas sicut columbæ,
et volabo et requiescam?
</vers>
    <vers num="8"> Ecce elongabo fugiens
et manebo in solitudine.
</vers>
    <vers num="9"> Exspectabo eum, qui salvum me
faciat
a spiritu procellæ et tempestate ».
</vers>
    <vers num="10"> Dissipa, Domine, divide linguas
eorum,
quoniam vidi violentiam et contentionem in civitate.
</vers>
    <vers num="11"> Die ac nocte circumeunt eam super
muros eius,
</vers>
    <vers num="12"> iniquitas et labor et insidiæ in
medio eius;
et non defecit de plateis eius fraudulentia et dolus.
</vers>
    <vers num="13"> Quoniam si inimicus meus
maledixisset mihi,
sustinuissem utique;
et si is qui oderat me, super me magnificatus fuisset,
abscondissem me forsitan ab eo.
</vers>
    <vers num="14"> Tu vero, homo coæqualis meus,
familiaris meus et notus meus,
</vers>
    <vers num="15"> qui simul habuimus dulce
consortium:
in domo Dei ambulavimus in concursu.
</vers>
    <vers num="16"> Veniat mors super illos,
et descendant in infernum viventes,
quoniam nequitiæ in habitaculis eorum,
in medio eorum.
</vers>
    <vers num="17"> Ego autem ad Deum clamabo,
et Dominus salvabit me.
</vers>
    <vers num="18"> Vespere et mane et meridie meditabor
et ingemiscam,
et exaudiet vocem meam.
</vers>
    <vers num="19"> Redimet in pace animam meam ab his,
qui impugnant me,
quoniam in multis sunt adversum me.
</vers>
    <vers num="20"> Exaudiet Deus et humiliabit
illos,
qui est ante sæcula.
Non enim est illis commutatio,
et non timuerunt Deum.
</vers>
    <vers num="21"> Extendit manum suam in socios;
contaminavit fœdus suum.
</vers>
    <vers num="22"> Lene super butyrum est os eius,
pugna autem cor illius:
molliti sunt sermones eius super oleum,
et ipsi sunt gladii destricti. —
</vers>
    <vers num="23"> Iacta super Dominum curam tuam,
et ipse te enutriet;
non dabit in æternum fluctuationem iusto.
</vers>
    <vers num="24"> Tu vero, Deus, deduces eos in puteum
interitus.
Viri sanguinum et dolosi non dimidiabunt dies suos;
ego autem sperabo in te, Domine.</vers>
  </cap>
  <subtitulum>Psalmus 56 (55)</subtitulum>
  <cap num="56">
    <vers num="1"> <cursiva>Magistro chori. Secundum "
Ionat elem rehoqim ".
David. Miktam. Cum Gath Philistæi eum tenerent.</cursiva>
</vers>
    <vers num="2"> Miserere mei, Deus, quoniam
conculcavit me homo,
tota die impugnans oppressit me.
</vers>
    <vers num="3"> Conculcaverunt me inimici mei tota
die,
quoniam multi pugnant adversum me, Altissime.
</vers>
    <vers num="4"> In quacumque die timebo,
ego in te sperabo.
</vers>
    <vers num="5"> In Deo, cuius laudabo sermonem,
in Deo speravi;
non timebo: quid faciet mihi caro?
</vers>
    <vers num="6"> Tota die rem meam perturbabant,
adversum me omnes cogitationes eorum in malum.
</vers>
    <vers num="7"> Concitabant iurgia,
insidiabantur,
ipsi calcaneum meum observabant.
Sicut quæsierunt animam meam,
</vers>
    <vers num="8"> ita pro iniquitate retribue
illis,
in ira populos prosterne, Deus.
</vers>
    <vers num="9"> Peregrinationes meas tu
numerasti:
pone lacrimas meas in utre tuo;
nonne in supputatione tua?
</vers>
    <vers num="10"> Tunc convertentur inimici mei
retrorsum,
in quacumque die invocavero:
ecce cognovi quoniam Deus meus es.
</vers>
    <vers num="11"> In Deo, cuius laudabo sermonem,
in Domino, cuius laudabo sermonem,
</vers>
    <vers num="12"> in Deo speravi;
non timebo: quid faciet mihi homo?
</vers>
    <vers num="13"> Super me sunt, Deus, vota tua;
reddam laudationes tibi,
</vers>
    <vers num="14"> quoniam eripuisti animam meam de
morte
et pedes meos de lapsu,
ut ambulem coram Deo in lumine viventium.</vers>
  </cap>
  <subtitulum>Psalmus 57 (56)</subtitulum>
  <cap num="57">
    <vers num="1"> <cursiva>Magistro chori. Secundum " Ne
destruxeris ". David.
Miktam. Quando a Saul in cavernam fugit</cursiva>.
</vers>
    <vers num="2"> Miserere mei, Deus, miserere mei,
quoniam in te confugit anima mea;
et in umbra alarum tuarum confugiam,
donec transeant insidiæ.
</vers>
    <vers num="3"> Clamabo ad Deum Altissimum,
Deum, qui benefecit mihi.
</vers>
    <vers num="4"> Mittet de cælo et liberabit me;
dabit in opprobrium conculcantes me.
Mittet Deus misericordiam suam et veritatem suam.
</vers>
    <vers num="5"> Anima mea recumbit in medio catulorum
leonum
devorantium filios hominum.
Dentes eorum arma et sagittæ,
et lingua eorum gladius acutus.
</vers>
    <vers num="6"> Exaltare super cælos, Deus,
super omnem terram gloria tua.
</vers>
    <vers num="7"> Laqueum paraverunt pedibus meis,
et incurvavit se anima mea;
foderunt ante faciem meam foveam,
et ipsi inciderunt in eam.
</vers>
    <vers num="8"> Paratum cor meum, Deus,
paratum cor meum;
</vers>
    <vers num="9"> cantabo et psalmum dicam.
Exsurge, gloria mea;
exsurge, psalterium et cithara,
excitabo auroram.
</vers>
    <vers num="10"> Confitebor tibi in populis,
Domine,
et psalmum dicam tibi in nationibus,
</vers>
    <vers num="11"> quoniam magnificata est usque ad
cælos misericordia tua,
et usque ad nubes veritas tua.
</vers>
    <vers num="12"> Exaltare super cælos, Deus,
super omnem terram gloria tua.</vers>
  </cap>
  <subtitulum>Psalmus 58 (57)</subtitulum>
  <cap num="58">
    <vers num="1"> <cursiva>Magistro chori. Secundum " Ne
destruxeris ".
David. Miktam</cursiva>.
</vers>
    <vers num="2"> Numquid vere, potentes, iustitiam
loquimini,
recte iudicatis filios hominum?
</vers>
    <vers num="3"> Etenim in corde iniquitates
operamini,
in terra violentiam manus vestræ concinnant.
</vers>
    <vers num="4"> Alienati sunt peccatores ab
utero;
erraverunt a ventre, qui loquuntur falsa.
</vers>
    <vers num="5"> Venenum illis in similitudinem
serpentis,
sicut aspidis surdæ et obturantis aures suas,
</vers>
    <vers num="6"> quæ non exaudiet vocem
incantantium
et venefici incantantis sapienter.
</vers>
    <vers num="7"> Deus, contere dentes eorum in ore
ipsorum;
molas leonum confringe, Domine.
</vers>
    <vers num="8"> Diffluant tamquam aqua decurrens,
sicut fenum conculcatum arescant.
</vers>
    <vers num="9"> Sicut limax, quæ tabescens transit,
sicut abortivum mulieris, quod non vidit solem.
</vers>
    <vers num="10"> Priusquam sentiant ollæ vestræ
rhamnum,
sicut viventes, sicut ardor iræ absorbet eos.
</vers>
    <vers num="11"> Lætabitur iustus, cum viderit
vindictam,
pedes suos lavabit in sanguine peccatoris.
</vers>
    <vers num="12"> Et dicet homo: « Utique
est fructus iusto,
utique est Deus iudicans eos in terra ».</vers>
  </cap>
  <subtitulum>Psalmus 59 (58)</subtitulum>
  <cap num="59">
    <vers num="1"> <cursiva>Magistro chori. Secundum " Ne
destruxeris ".
David. Miktam. Quando Saul viros misit,
qui domum observarent et eum occiderent</cursiva>.
</vers>
    <vers num="2"> Eripe me de inimicis meis, Deus
meus,
et ab insurgentibus in me protege me.
</vers>
    <vers num="3"> Eripe me de operantibus
iniquitatem
et de viris sanguinum salva me.
</vers>
    <vers num="4"> Quia ecce insidiati sunt animæ
meæ,
irruerunt in me fortes.
</vers>
    <vers num="5"> Neque delictum neque peccatum in me
est, Domine;
sine iniquitate mea currunt et præparantur.
Exsurge in occursum meum et vide;
</vers>
    <vers num="6"> et tu, Domine, Deus virtutum, Deus
Israel,
evigila ad visitandas omnes gentes; non miserearis omnibus, qui
infideliter operantur.
</vers>
    <vers num="7"> Revertentur ad vesperam et latrabunt
ut canes
et circuibunt civitatem.
</vers>
    <vers num="8"> Ecce eructabunt ore suo,
et gladius in labiis eorum: « Quis enim
audit? ».
</vers>
    <vers num="9"> Et tu, Domine, deridebis eos,
subsannabis omnes gentes.
</vers>
    <vers num="10"> Fortitudo mea, tibi attendam,
quia, Deus, præsidium meum es.
</vers>
    <vers num="11"> Deus meus, misericordia eius
præveniet me.
Deus faciet, ut despiciam inimicos meos.
</vers>
    <vers num="12"> Ne occidas eos, ne quando
obliviscatur populus meus;
disperge illos in virtute tua
et prosterne eos, protector meus, Domine.
</vers>
    <vers num="13"> Peccatum oris eorum, sermo labiorum
ipsorum,
et comprehendantur in superbia sua.
Propter exsecrationem et mendacium, quod loquuntur,
</vers>
    <vers num="14"> consume eos in furore,
consume, et non erunt;
et scient quia Deus dominabitur Iacob et finium terræ.
</vers>
    <vers num="15"> Revertentur ad vesperam et latrabunt
ut canes
et circuibunt civitatem.
</vers>
    <vers num="16"> Ipsi errabunt ad manducandum;
si vero non fuerint saturati, murmurabunt.
</vers>
    <vers num="17"> Ego autem cantabo fortitudinem
tuam
et exsultabo mane misericordiam tuam,
quia factus es præsidium meum
et refugium meum in die tribulationis meæ.
</vers>
    <vers num="18"> Fortitudo mea, tibi psallam,
quia, Deus, præsidium meum es:
Deus meus misericordia mea.</vers>
  </cap>
  <subtitulum>Psalmus 60 (59)</subtitulum>
  <cap num="60">
    <vers num="1"> <cursiva>Magistro chori. Secundum "
Lilium præcepti ".
Miktam. David. Ad docendum</cursiva>.
</vers>
    <vers num="2"> Quando contra Aram Naharaim et Aram
Soba egressus est,
et quando Ioab reversus devicit Edom in valle Salis:
duodecim milia (hominum).
</vers>
    <vers num="3"> Deus, reppulisti nos, destruxisti
nos.
Iratus es. Convertere ad nos!
</vers>
    <vers num="4"> Concussisti terram, confregisti
eam;
sana contritiones eius, quia commota est.
</vers>
    <vers num="5"> Ostendisti populo tuo dura,
potasti nos vino vertiginis.
</vers>
    <vers num="6"> Dedisti metuentibus te signum,
ut fugiant a facie arcus.
</vers>
    <vers num="7"> Ut liberentur dilecti tui,
salvos fac dextera tua et exaudi nos.
</vers>
    <vers num="8"> Deus locutus est in sancto suo:
« Lætabor et partibor Sichimam
et convallem Succoth metibor.
</vers>
    <vers num="9"> Meus est Galaad, et meus est
Manasses,
et Ephraim fortitudo capitis mei.
Iuda sceptrum meum,
</vers>
    <vers num="10"> Moab olla lavacri mei.
Super Idumæam extendam calceamentum meum,
super Philistæam vociferabor ».
</vers>
    <vers num="11"> Quis adducet me in civitatem
munitam?
Quis deducet me usque in Idumæam?
</vers>
    <vers num="12"> Nonne tu, Deus, qui reppulisti
nos;
et non egredieris, Deus, in virtutibus nostris?
Da nobis auxilium de tribulatione, quia vana salus hominis.
</vers>
    <vers num="13"> In Deo faciemus virtutem,
et ipse conculcabit tribulantes nos.</vers>
  </cap>
  <subtitulum>Psalmus 61 (60)</subtitulum>
  <cap num="61">
    <vers num="1"> <cursiva>Magistro chori. Fidibus.
David</cursiva>.
</vers>
    <vers num="2"> Exaudi, Deus, deprecationem meam,
intende orationi meæ.
</vers>
    <vers num="3"> A finibus terræ ad te clamavi,
dum anxiaretur cor meum.
In petram inaccessam mihi deduc me!
</vers>
    <vers num="4"> Quia factus es spes mea,
turris fortitudinis a facie inimici.
</vers>
    <vers num="5"> Inhabitabo in tabernaculo tuo in
sæcula,
protegar in velamento alarum tuarum,
</vers>
    <vers num="6"> quoniam tu, Deus meus, exaudisti vota
mea,
dedisti hereditatem timentium nomen tuum.
</vers>
    <vers num="7"> Dies super dies regis adicies,
annos eius usque in diem generationis et generationis.
</vers>
    <vers num="8"> Sedeat in æternum in conspectu
Dei;
misericordia et veritas servent eum.
</vers>
    <vers num="9"> Sic psalmum dicam nomini tuo in
sæculum sæculi,
ut reddam vota mea de die in diem.</vers>
  </cap>
  <subtitulum>Psalmus 62 (61)</subtitulum>
  <cap num="62">
    <vers num="1"> <cursiva>Magistro chori. Secundum
Iduthun. Psalmus. David.</cursiva>
</vers>
    <vers num="2"> In Deo tantum quiesce, anima mea,
ab ipso enim salutare meum.
</vers>
    <vers num="3"> Verumtamen ipse refugium meum et
salutare meum,
præsidium meum; non movebor amplius.
</vers>
    <vers num="4"> Quousque irruitis in hominem,
contunditis universi vos
tamquam parietem inclinatum et maceriam depulsam?
</vers>
    <vers num="5"> Verumtamen de excelso suo
cogitaverunt depellere;
delectabantur mendacio.
Ore suo benedicebant et corde suo maledicebant.
</vers>
    <vers num="6"> In Deo tantum quiesce, anima mea,
quoniam ab ipso patientia mea.
</vers>
    <vers num="7"> Verumtamen ipse Deus meus et salutare
meum,
præsidium meum; non movebor.
</vers>
    <vers num="8"> In Deo salutare meum et gloria mea;
Deus fortitudinis meæ, et refugium meum in Deo est.
</vers>
    <vers num="9"> Sperate in eo, omnis congregatio
populi,
effundite coram illo corda vestra;
Deus refugium nobis.
</vers>
    <vers num="10"> Verumtamen vanitas filii Adam,
mendacium filii hominum.
In stateram si conscendant,
super fumum leves sunt omnes.
</vers>
    <vers num="11"> Nolite sperare in violentia
et in rapina nolite decipi;
divitiæ si affluant, nolite cor apponere.
</vers>
    <vers num="12"> Semel locutus est Deus,
duo hæc audivi:
quia potestas Deo est,
</vers>
    <vers num="13"> et tibi, Domine, misericordia;
quia tu reddes unicuique iuxta opera sua.</vers>
  </cap>
  <subtitulum>Psalmus 63 (62)</subtitulum>
  <cap num="63">
    <vers num="1"> <cursiva>Psalmus. David, cum in deserto
Iudæ commoraretur</cursiva>.
</vers>
    <vers num="2"> Deus, Deus meus es tu, ad te de luce
vigilo.
Sitivit in te anima mea,
te desideravit caro mea.
In terra deserta et arida et inaquosa,
</vers>
    <vers num="3"> sic in sancto apparui tibi,
ut viderem virtutem tuam et gloriam tuam.
</vers>
    <vers num="4"> Quoniam melior est misericordia tua
super vitas,
labia mea laudabunt te.
</vers>
    <vers num="5"> Sic benedicam te in vita mea
et in nomine tuo levabo manus meas.
</vers>
    <vers num="6"> Sicut adipe et pinguedine repleatur
anima mea,
et labiis exsultationis laudabit os meum.
</vers>
    <vers num="7"> Cum memor ero tui super stratum
meum,
in matutinis meditabor de te,
</vers>
    <vers num="8"> quia fuisti adiutor meus,
et in velamento alarum tuarum exsultabo.
</vers>
    <vers num="9"> Adhæsit anima mea post te,
me suscepit dextera tua.
</vers>
    <vers num="10"> Ipsi vero in ruinam quæsierunt
animam meam,
introibunt in inferiora terræ,
</vers>
    <vers num="11"> tradentur in potestatem gladii,
partes vulpium erunt.
</vers>
    <vers num="12"> Rex vero lætabitur in Deo;
gloriabuntur omnes, qui iurant in eo,
quia obstructum est os loquentium iniqua.</vers>
  </cap>
  <subtitulum>Psalmus 64 (63)</subtitulum>
  <cap num="64">
    <vers num="1"> <cursiva>Magistro chori. Psalmus.
David</cursiva>.
</vers>
    <vers num="2"> Exaudi, Deus, vocem meam in
meditatione mea;
a timore inimici custodi animam meam.
</vers>
    <vers num="3"> Protege me a conventu
malignantium,
a multitudine operantium iniquitatem.
</vers>
    <vers num="4"> Qui exacuerunt ut gladium linguas
suas,
intenderunt sagittas suas, venefica verba,
</vers>
    <vers num="5"> ut sagittent in occultis
immaculatum.
Subito sagittabunt eum et non timebunt,
</vers>
    <vers num="6"> firmaverunt sibi consilium
nequam.
Disputaverunt, ut absconderent laqueos,
dixerunt: « Quis videbit eos? ».
</vers>
    <vers num="7"> Excogitaverunt iniqua, perfecerunt
excogitata consilia.
Interiora hominis et cor eius abyssus.
</vers>
    <vers num="8"> Et sagittavit illos Deus;
subito factæ sunt plagæ eorum,
</vers>
    <vers num="9"> et infirmavit eos lingua eorum.
Caput movebunt omnes, qui videbunt eos,
</vers>
    <vers num="10"> et timebit omnis homo;
et annuntiabunt opera Dei
et facta eius intellegent.
</vers>
    <vers num="11"> Lætabitur iustus in Domino et
sperabit in eo,
et gloriabuntur omnes recti corde.</vers>
  </cap>
  <subtitulum>Psalmus 65 (64)</subtitulum>
  <cap num="65">
    <vers num="1"> <cursiva>Magistro chori. Psalmus. David.
Canticum</cursiva>.
</vers>
    <vers num="2"> Te decet hymnus, Deus, in Sion;
et tibi reddetur votum in Ierusalem.
</vers>
    <vers num="3"> Qui audis orationem,
ad te omnis caro veniet propter iniquitatem.
</vers>
    <vers num="4"> Etsi prævaluerunt super nos
impietates nostræ,
tu propitiaberis eis.
</vers>
    <vers num="5"> Beatus, quem elegisti et assumpsisti;
inhabitabit in atriis tuis.
Replebimur bonis domus tuæ,
sanctitate templi tui.
</vers>
    <vers num="6"> Mirabiliter in æquitate
exaudies nos, Deus salutis nostræ,
spes omnium finium terræ et maris longinqui.
</vers>
    <vers num="7"> Firmans montes in virtute tua,
accinctus potentia.
</vers>
    <vers num="8"> Compescens sonitum maris,
sonitum fluctuum eius
et tumultum populorum.
</vers>
    <vers num="9"> Et timebunt, qui habitant terminos
terræ, a signis tuis;
exitus orientis et occidentis delectabis.
</vers>
    <vers num="10"> Visitasti terram et inebriasti
eam;
multiplicasti locupletare eam.
Flumen Dei repletum est aquis;
parasti frumenta illorum,
quoniam ita parasti eam.
</vers>
    <vers num="11"> Sulcos eius irrigans, glebas eius
complanans;
imbribus emollis eam, benedicis germini eius.
</vers>
    <vers num="12"> Coronasti annum benignitate tua,
et vestigia tua stillabunt pinguedinem.
</vers>
    <vers num="13"> Stillabunt pascua deserti,
et exsultatione colles accingentur.
</vers>
    <vers num="14"> Induta sunt ovibus prata,
et valles abundabunt frumento;
clamabunt, etenim hymnum dicent.</vers>
  </cap>
  <subtitulum>Psalmus 66 (65)</subtitulum>
  <cap num="66">
    <vers num="1"> <cursiva>Magistro chori. Canticum.
Psalmus</cursiva>.
Iubilate Deo, omnis terra,
</vers>
    <vers num="2"> psalmum dicite gloriæ nominis
eius,
glorificate laudem eius.
</vers>
    <vers num="3"> Dicite Deo: « Quam
terribilia sunt opera tua.
Præ multitudine virtutis tuæ blandientur tibi inimici tui.
</vers>
    <vers num="4"> Omnis terra adoret te et psallat
tibi,
psalmum dicat nomini tuo ».
</vers>
    <vers num="5"> Venite et videte opera Dei,
terribilis in adinventionibus super filios hominum.
</vers>
    <vers num="6"> Convertit mare in aridam,
et in flumine pertransibunt pede;
ibi lætabimur in ipso.
</vers>
    <vers num="7"> Qui dominatur in virtute sua in
æternum,
oculi eius super gentes respiciunt;
rebelles non exaltentur in semetipsis.
</vers>
    <vers num="8"> Benedicite, gentes, Deum nostrum
et auditam facite vocem laudis eius;
</vers>
    <vers num="9"> qui posuit animam nostram ad
vitam
et non dedit in commotionem pedes nostros.
</vers>
    <vers num="10"> Quoniam probasti nos, Deus;
igne nos examinasti, sicut examinatur argentum.
</vers>
    <vers num="11"> Induxisti nos in laqueum,
posuisti tribulationes in dorso nostro.
</vers>
    <vers num="12"> Imposuisti homines super capita
nostra,
transivimus per ignem et aquam,
et eduxisti nos in refrigerium.
</vers>
    <vers num="13"> Introibo in domum tuam in
holocaustis;
reddam tibi vota mea,
</vers>
    <vers num="14"> quæ protulerunt labia mea,
et locutum est os meum in tribulatione mea.
</vers>
    <vers num="15"> Holocausta medullata offeram tibi
cum incenso arietum,
offeram tibi boves cum hircis.
</vers>
    <vers num="16"> Venite, audite, et narrabo, omnes,
qui timetis Deum,
quanta fecit animæ meæ.
</vers>
    <vers num="17"> Ad ipsum ore meo clamavi
et exaltavi in lingua mea.
</vers>
    <vers num="18"> Iniquitatem si aspexi in corde
meo,
non exaudiet Dominus.
</vers>
    <vers num="19"> Propterea exaudivit Deus,
attendit voci deprecationis meæ.
</vers>
    <vers num="20"> Benedictus Deus, qui non amovit
orationem meam
et misericordiam suam a me.</vers>
  </cap>
  <subtitulum>Psalmus 67 (66)</subtitulum>
  <cap num="67">
    <vers num="1"> <cursiva>Magistro chori. Fidibus.
Psalmus. Canticum</cursiva>.
</vers>
    <vers num="2"> Deus misereatur nostri et benedicat
nobis;
illuminet vultum suum super nos,
</vers>
    <vers num="3"> ut cognoscatur in terra via tua,
in omnibus gentibus salutare tuum.
</vers>
    <vers num="4"> Confiteantur tibi populi, Deus;
confiteantur tibi populi omnes.
</vers>
    <vers num="5"> Lætentur et exsultent gentes,
quoniam iudicas populos in æquitate
et gentes in terra dirigis.
</vers>
    <vers num="6"> Confiteantur tibi populi, Deus;
confiteantur tibi populi omnes.
</vers>
    <vers num="7"> Terra dedit fructum suum;
benedicat nos Deus, Deus noster,
</vers>
    <vers num="8"> benedicat nos Deus,
et metuant eum omnes fines terræ.</vers>
  </cap>
  <subtitulum>Psalmus 68 (67)</subtitulum>
  <cap num="68">
    <vers num="1"> <cursiva>Magistro chori. David. Psalmus.
Canticum</cursiva>.
</vers>
    <vers num="2"> Exsurgit Deus, et dissipantur inimici
eius;
et fugiunt, qui oderunt eum, a facie eius.
</vers>
    <vers num="3"> Sicut dissipatur fumus, tu
dissipas;
sicut fluit cera a facie ignis,
sic pereunt peccatores a facie Dei.
</vers>
    <vers num="4"> Et iusti lætentur et exsultent in
conspectu Dei
et delectentur in lætitia.
</vers>
    <vers num="5"> Cantate Deo, psalmum dicite nomini
eius;
iter facite ei, qui fertur super nubes:
Dominus nomen illi.
Iubilate in conspectu eius;
</vers>
    <vers num="6"> pater orphanorum et iudex
viduarum,
Deus in habitaculo sancto suo.
</vers>
    <vers num="7"> Deus, qui inhabitare facit desolatos
in domo,
qui educit vinctos in prosperitatem;
verumtamen rebelles habitabunt in arida terra. —
</vers>
    <vers num="8"> Deus, cum egredereris in conspectu
populi tui,
cum pertransires in deserto,
</vers>
    <vers num="9"> terra mota est, etiam cæli
distillaverunt
a facie Dei Sinai, a facie Dei Israel.
</vers>
    <vers num="10"> Pluviam voluntariam effundebas,
Deus;
hereditatem tuam infirmatam, tu refecisti eam.
</vers>
    <vers num="11"> Animalia tua habitabant in ea,
parasti in bonitate tua pauperi, Deus.
</vers>
    <vers num="12"> Dominus dat verbum;
virgines annuntiantes bona sunt agmen ingens:
</vers>
    <vers num="13"> « Reges exercituum
fugiunt, fugiunt,
et species domus dividit spolia.
</vers>
    <vers num="14"> Et vos dormitis inter medias
caulas:
alæ columbæ nitent argento,
et pennæ eius pallore auri.
</vers>
    <vers num="15"> Dum dispergit Omnipotens reges super
eam,
nive dealbatur Selmon ».
</vers>
    <vers num="16"> Mons Dei mons Basan,
mons cacuminum mons Basan.
</vers>
    <vers num="17"> Ut quid invidetis, montes
cacuminum,
monti, in quo beneplacitum est Deo inhabitare?
Etenim Dominus habitabit in finem.
</vers>
    <vers num="18"> Currus Dei decem milia milium:
Dominus venit de Sinai in sancta.
</vers>
    <vers num="19"> Ascendisti in altum, captivam
duxisti captivitatem;
accepisti in donum homines,
ut etiam rebelles habitent apud Dominum Deum.
</vers>
    <vers num="20"> Benedictus Dominus die cotidie;
portabit nos Deus salutarium nostrorum.
</vers>
    <vers num="21"> Deus noster, Deus ad salvandum;
et Domini, Domini exitus mortis.
</vers>
    <vers num="22"> Verumtamen Deus confringet capita
inimicorum suorum,
verticem capillatum perambulantium in delictis suis.
</vers>
    <vers num="23"> Dixit Dominus: « Ex Basan
reducam,
reducam de profundo maris,
</vers>
    <vers num="24"> ut intingatur pes tuus in
sanguine,
lingua canum tuorum ex inimicis portionem
inveniat ».
</vers>
    <vers num="25"> Viderunt ingressus tuos, Deus,
ingressus Dei mei, regis mei in sancta.
</vers>
    <vers num="26"> Præcedunt cantores, postremi
veniunt psallentes.
in medio iuvenculæ tympanistriæ.
</vers>
    <vers num="27"> « In ecclesiis benedicite
Deo,
Domino, vos de fontibus Israel ».
</vers>
    <vers num="28"> Ibi Beniamin adulescentulus ducens
eos,
principes Iudæ cum turma sua,
principes Zabulon, principes
Nephthali.
</vers>
    <vers num="29"> Manda, Deus, virtuti tuæ;
confirma hoc, Deus, quod operatus es in nobis.
</vers>
    <vers num="30"> A templo tuo in Ierusalem
tibi afferent reges munera.
</vers>
    <vers num="31"> Increpa feram arundinis,
congregationem taurorum in vitulis populorum:
prosternant se cum laminis argenti.
Dissipa gentes, quæ bella volunt.
</vers>
    <vers num="32"> Venient optimates ex Ægypto,
Æthiopia præveniet manus suas Deo.
</vers>
    <vers num="33"> Regna terræ, cantate Deo,
psallite Domino, psallite Deo,
</vers>
    <vers num="34"> qui fertur super cælum cæli ad
orientem;
ecce dabit vocem suam, vocem virtutis.
</vers>
    <vers num="35"> Tribuite virtutem Deo.
Super Israel magnificentia eius,
et virtus eius in nubibus.
</vers>
    <vers num="36"> Mirabilis, Deus, de sanctuario
tuo!
Deus Israel ipse tribuet virtutem et fortitudinem plebi suæ.
Benedictus Deus!</vers>
  </cap>
  <subtitulum>Psalmus 69 (68)</subtitulum>
  <cap num="69">
    <vers num="1"> <cursiva>Magistro chori. Secundum "
Lilia... ". David.</cursiva>
</vers>
    <vers num="2"> Salvum me fac, Deus,
quoniam venerunt aquæ usque ad guttur meum.
</vers>
    <vers num="3"> Infixus sum in limo profundi, et non
est substantia;
veni in profunda aquarum, et fluctus demersit me.
</vers>
    <vers num="4"> Laboravi clamans, raucæ factæ sunt
fauces meæ;
defecerunt oculi mei, dum spero in Deum meum.
</vers>
    <vers num="5"> Multiplicati sunt super capillos
capitis mei,
qui oderunt me gratis.
Confortati sunt, qui persecuti sunt me inimici mei mendaces;
quæ non rapui, tunc exsolvebam.
</vers>
    <vers num="6"> Deus, tu scis insipientiam meam,
et delicta mea a te non sunt abscondita.
</vers>
    <vers num="7"> Non erubescant in me, qui exspectant
te,
Domine, Domine virtutum.
Non confundantur super me,
qui quærunt te, Deus Israel.
</vers>
    <vers num="8"> Quoniam propter te sustinui
opprobrium,
operuit confusio faciem meam;
</vers>
    <vers num="9"> extraneus factus sum fratribus
meis
et peregrinus filiis matris meæ.
</vers>
    <vers num="10"> Quoniam zelus domus tuæ comedit
me,
et opprobria exprobrantium tibi ceciderunt super me.
</vers>
    <vers num="11"> Et flevi in ieiunio animam meam,
et factum est in opprobrium mihi.
</vers>
    <vers num="12"> Et posui vestimentum meum
cilicium,
et factus sum illis in parabolam.
</vers>
    <vers num="13"> Adversum me loquebantur, qui
sedebant in porta,
et in me canebant, qui bibebant vinum.
</vers>
    <vers num="14"> Ego vero orationem meam ad te,
Domine,
in tempore beneplaciti, Deus.
In multitudine misericordiæ tuæ exaudi me,
in veritate salutis tuæ.
</vers>
    <vers num="15"> Eripe me de luto, ut non
infigar,
eripiar ab iis, qui oderunt me,
et de profundis aquarum.
</vers>
    <vers num="16"> Non me demergat fluctus aquarum,
neque absorbeat me profundum,
neque urgeat super me puteus os suum.
</vers>
    <vers num="17"> Exaudi me, Domine, quoniam benigna
est misericordia tua;
secundum multitudinem miserationum tuarum respice in me.
</vers>
    <vers num="18"> Et ne avertas faciem tuam a puero
tuo;
quoniam tribulor, velociter exaudi me.
</vers>
    <vers num="19"> Accede ad animam meam, vindica
eam,
propter inimicos meos redime me.
</vers>
    <vers num="20"> Tu scis opprobrium meum
et confusionem meam et reverentiam meam. —
In conspectu tuo sunt omnes, qui tribulant me;
</vers>
    <vers num="21"> opprobrium contrivit cor meum, et
elangui.
Et sustinui, qui simul contristaretur, et non fuit,
et qui consolaretur, et non inveni.
</vers>
    <vers num="22"> Et dederunt in escam meam fel
et in siti mea potaverunt me aceto.
</vers>
    <vers num="23"> Fiat mensa eorum coram ipsis in
laqueum
et in retributiones et in scandalum.
</vers>
    <vers num="24"> Obscurentur oculi eorum, ne
videant,
et lumbos eorum semper infirma.
</vers>
    <vers num="25"> Effunde super eos iram tuam,
et furor iræ tuæ comprehendat eos.
</vers>
    <vers num="26"> Fiat commoratio eorum deserta,
et in tabernaculis eorum non sit qui inhabitet.
</vers>
    <vers num="27"> Quoniam, quem tu percussisti,
persecuti sunt,
et super dolorem eius, quem vulnerasti, addiderunt.
</vers>
    <vers num="28"> Appone iniquitatem super iniquitatem
eorum,
et non veniant ad iustitiam tuam.
</vers>
    <vers num="29"> Deleantur de libro viventium
et cum iustis non scribantur.
</vers>
    <vers num="30"> Ego autem sum pauper et dolens;
salus tua, Deus, suscipit me.
</vers>
    <vers num="31"> Laudabo nomen Dei cum cantico
et magnificabo eum in laude.
</vers>
    <vers num="32"> Et placebit Domino super taurum,
super vitulum cornua producentem et ungulas.
</vers>
    <vers num="33"> Videant humiles et lætentur;
quærite Deum, et vivet cor vestrum,
</vers>
    <vers num="34"> quoniam exaudivit pauperes
Dominus
et vinctos suos non despexit.
</vers>
    <vers num="35"> Laudent illum cæli et terra,
maria et omnia reptilia in eis.
</vers>
    <vers num="36"> Quoniam Deus salvam faciet Sion
et ædificabit civitates Iudæ;
et inhabitabunt ibi et possidebunt eam.
</vers>
    <vers num="37"> Et semen servorum eius hereditabunt
eam;
et, qui diligunt nomen eius, habitabunt in ea.</vers>
  </cap>
  <subtitulum>Psalmus 70 (69)</subtitulum>
  <cap num="70">
    <vers num="1"> <cursiva>Magistro chori. David. Ad
commemorandum</cursiva>.
</vers>
    <vers num="2"> Deus, in adiutorium meum intende;
Domine, ad adiuvandum me festina.
</vers>
    <vers num="3"> Confundantur et revereantur,
qui quærunt animam meam.
Avertantur retrorsum et erubescant,
qui volunt mihi mala.
</vers>
    <vers num="4"> Convertantur propter confusionem
suam,
qui dicunt mihi: « Euge, euge ».
</vers>
    <vers num="5"> Exsultent et lætentur in te omnes,
qui quærunt te;
et dicant semper: « Magnificetur Deus »,
qui diligunt salutare tuum.
</vers>
    <vers num="6"> Ego vero egenus et pauper sum;
Deus, ad me festina.
Adiutor meus et liberator meus es tu;
Domine, ne moreris.</vers>
  </cap>
  <subtitulum>Psalmus 71 (70)</subtitulum>
  <cap num="71">
    <vers num="1"> In te, Domine, speravi,
non confundar in æternum.
</vers>
    <vers num="2"> In iustitia tua libera me et eripe
me;
inclina ad me aurem tuam et salva me.
</vers>
    <vers num="3"> Esto mihi in rupem præsidii
et in domum munitam, ut salvum me facias,
quoniam fortitudo mea et refugium meum es tu.
</vers>
    <vers num="4"> Deus meus, eripe me de manu
peccatoris
et de manu contra legem agentis et iniqui.
</vers>
    <vers num="5"> Quoniam tu es exspectatio mea,
Domine;
Domine, spes mea a iuventute mea.
</vers>
    <vers num="6"> Super te innixus sum ex utero,
de ventre matris meæ tu es susceptor meus;
in te laus mea semper.
</vers>
    <vers num="7"> Tamquam prodigium factus sum
multis,
et tu adiutor fortis. —
</vers>
    <vers num="8"> Repleatur os meum laude tua,
tota die magnitudine tua.
</vers>
    <vers num="9"> Ne proicias me in tempore
senectutis;
cum defecerit virtus mea, ne derelinquas me.
</vers>
    <vers num="10"> Quia dixerunt inimici mei mihi,
et, qui observabant animam meam,
consilium fecerunt in unum
</vers>
    <vers num="11"> dicentes: « Deus
dereliquit eum!
Persequimini et comprehendite
eum,
quia non est qui eripiat ».
</vers>
    <vers num="12"> Deus, ne elongeris a me;
Deus meus, in auxilium meum festina.
</vers>
    <vers num="13"> Confundantur et deficiant
adversantes animæ meæ;
operiantur confusione et pudore, qui quærunt mala mihi.
</vers>
    <vers num="14"> Ego autem semper sperabo
et adiciam super omnem laudem tuam.
</vers>
    <vers num="15"> Os meum annuntiabit iustitiam
tuam,
tota die salutare tuum:
quæ dinumerare nescivi.
</vers>
    <vers num="16"> Veniam ad potentias Domini;
Domine, memorabor iustitiæ tuæ solius.
</vers>
    <vers num="17"> Deus, docuisti me a iuventute
mea;
et usque nunc annuntiabo mirabilia tua.
</vers>
    <vers num="18"> Et usque in senectam et senium,
Deus, ne derelinquas me,
donec annuntiem brachium tuum
generationi omni, quæ ventura est.
Potentia tua
</vers>
    <vers num="19"> et iustitia tua, Deus,
usque in altissima, qui fecisti magnalia:
Deus, quis similis tibi?
</vers>
    <vers num="20"> Quantas ostendisti mihi
tribulationes multas et malas;
iterum vivificasti me
et de abyssis terræ iterum reduxisti me.
</vers>
    <vers num="21"> Multiplicabis magnitudinem meam et
conversus consolaberis me.
</vers>
    <vers num="22"> Nam et ego confitebor tibi
in psalterio veritatem tuam, Deus meus;
psallam tibi in cithara, Sanctus Israel.
</vers>
    <vers num="23"> Exsultabunt labia mea, cum cantavero
tibi,
et anima mea, quam redemisti;
</vers>
    <vers num="24"> sed et lingua mea tota die
meditabitur iustitiam tuam,
cum confusi et reveriti fuerint, qui quærunt mala mihi.</vers>
  </cap>
  <subtitulum>Psalmus 72 (71)</subtitulum>
  <cap num="72">
    <vers num="1"> <cursiva>Salomonis</cursiva>.
Deus, iudicium tuum regi da
et iustitiam tuam filio regis;
</vers>
    <vers num="2"> iudicet populum tuum in iustitia
et pauperes tuos in iudicio.
</vers>
    <vers num="3"> Afferant montes pacem populo,
et colles iustitiam.
</vers>
    <vers num="4"> Iudicabit pauperes populi
et salvos faciet filios inopis
et humiliabit calumniatorem.
</vers>
    <vers num="5"> Et permanebit cum sole et ante
lunam
in generatione et generationem.
</vers>
    <vers num="6"> Descendet sicut pluvia in gramen,
et sicut imber irrigans terram.
</vers>
    <vers num="7"> Florebit in diebus eius iustitia et
abundantia pacis,
donec auferatur luna.
</vers>
    <vers num="8"> Et dominabitur a mari usque ad
mare
et a flumine usque ad terminos orbis terrarum.
</vers>
    <vers num="9"> Coram illo procident incolæ
deserti,
et inimici eius terram lingent.
</vers>
    <vers num="10"> Reges Tharsis et insulæ munera
offerent,
reges Arabum et Saba dona adducent.
</vers>
    <vers num="11"> Et adorabunt eum omnes reges,
omnes gentes servient ei.
</vers>
    <vers num="12"> Quia liberabit inopem clamantem
et pauperem, cui non erat adiutor.
</vers>
    <vers num="13"> Parcet pauperi et inopi
et animas pauperum salvas faciet.
</vers>
    <vers num="14"> Ex oppressione et violentia redimet
animas eorum,
et pretiosus erit sanguis eorum coram illo. —
</vers>
    <vers num="15"> Et vivet, et dabitur ei de auro
Arabiæ,
et orabunt pro ipso semper;
tota die benedicent ei.
</vers>
    <vers num="16"> Et erit ubertas frumenti in
terra,
in summis montium fluctuabit,
sicut Libanus fructus eius;
et florebunt de civitate sicut fenum terræ.
</vers>
    <vers num="17"> Sit nomen eius benedictum in
sæcula,
ante solem permanebit nomen eius.
Et benedicentur in ipso omnes tribus terræ,
omnes gentes magnificabunt eum.
</vers>
    <vers num="18"> Benedictus Dominus Deus, Deus
Israel,
qui facit mirabilia solus.
</vers>
    <vers num="19"> Et benedictum nomen maiestatis eius
in æternum;
et replebitur maiestate eius omnis terra. Fiat, fiat.</vers>
  </cap>
  <subtitulum>Psalmus 73 (72)</subtitulum>
  <cap num="73">
    <vers num="1"> <cursiva>Psalmus. Asaph</cursiva>.
Quam bonus rectis est Deus,
Deus his, qui mundo sunt corde!
</vers>
    <vers num="2"> Mei autem pæne moti sunt pedes,
pæne effusi sunt gressus mei,
</vers>
    <vers num="3"> quia zelavi super gloriantes,
pacem peccatorum videns.
</vers>
    <vers num="4"> Quia non sunt eis impedimenta,
sanus et pinguis est venter eorum.
</vers>
    <vers num="5"> In labore mortalium non sunt
et cum hominibus non flagellantur.
</vers>
    <vers num="6"> Ideo quasi torques est eis
superbia,
et tamquam indumentum operuit eos violentia.
</vers>
    <vers num="7"> Prodit quasi ex adipe iniquitas
eorum,
erumpunt cogitationes cordis.
</vers>
    <vers num="8"> Subsannaverunt et locuti sunt
nequitiam,
iniquitatem ab excelso locuti sunt.
</vers>
    <vers num="9"> Posuerunt in cælo os suum,
et lingua eorum transivit in terra.
</vers>
    <vers num="10"> Ideo in alto sedent,
et aquæ plenæ non pervenient ad eos.
</vers>
    <vers num="11"> Et dixerunt: « Quomodo
scit Deus,
et si est scientia in Excelso? ».
</vers>
    <vers num="12"> Ecce ipsi peccatores et abundantes
in sæculo
multiplicaverunt divitias.
</vers>
    <vers num="13"> Et dixi: « Ergo sine
causa mundavi cor meum
et lavi in innocentia manus meas;
</vers>
    <vers num="14"> et fui flagellatus tota die,
et castigatio mea in matutinis ».
</vers>
    <vers num="15"> Si dixissem: « Loquar ut
illi »,
ecce generationem filiorum tuorum prodidissem.
</vers>
    <vers num="16"> Et cogitabam, ut cognoscerem
hoc;
labor erat in oculis meis,
</vers>
    <vers num="17"> donec intravi in sanctuarium Dei
et intellexi novissima eorum.
</vers>
    <vers num="18"> Verumtamen in lubrico posuisti
eos,
deiecisti eos in ruinas.
</vers>
    <vers num="19"> Quomodo facti sunt in
desolationem!
Subito defecerunt, perierunt præ horrore.
</vers>
    <vers num="20"> Velut somnium evigilantis,
Domine,
surgens imaginem ipsorum contemnes.
</vers>
    <vers num="21"> Quia exacerbatum est cor meum,
et renes mei compuncti sunt;
</vers>
    <vers num="22"> et ego insipiens factus sum et
nescivi:
ut iumentum factus sum apud te.
</vers>
    <vers num="23"> Ego autem semper tecum;
tenuisti manum dexteram meam.
</vers>
    <vers num="24"> In consilio tuo deduces me
et postea cum gloria suscipies me.
</vers>
    <vers num="25"> Quis enim mihi est in cælo?
Et tecum nihil volui super terram.
</vers>
    <vers num="26"> Defecit caro mea et cor meum;
Deus cordis mei, et pars mea Deus in æternum.
</vers>
    <vers num="27"> Quia ecce, qui elongant se a te,
peribunt;
perdidisti omnes, qui fornicantur abs te.
</vers>
    <vers num="28"> Mihi autem adhærere Deo bonum
est,
ponere in Domino Deo spem meam,
ut annuntiem omnes operationes tuas
in portis filiæ Sion.</vers>
  </cap>
  <subtitulum>Psalmus 74 (73)</subtitulum>
  <cap num="74">
    <vers num="1"> <cursiva>Maskil. Asaph</cursiva>.
Ut quid, Deus, reppulisti in finem,
iratus est furor tuus super oves pascuæ tuæ?
</vers>
    <vers num="2"> Memor esto congregationis tuæ,
quam possedisti ab initio.
Redemisti virgam hereditatis tuæ: mons Sion, in quo habitasti.
</vers>
    <vers num="3"> Leva gressus tuos in ruinas
sempiternas:
omnia vastavit inimicus in sancto.
</vers>
    <vers num="4"> Rugierunt, qui oderunt te,
in medio congregationis tuæ;
posuerunt signa sua in signa.
</vers>
    <vers num="5"> Visi sunt quasi in altum securim
vibrantes
in silva condensa.
</vers>
    <vers num="6"> Exciderunt ianuas eius in
idipsum;
in securi et ascia deiecerunt.
</vers>
    <vers num="7"> Incenderunt igni sanctuarium
tuum,
in terram polluerunt tabernaculum nominis tui;
</vers>
    <vers num="8"> dixerunt in corde suo:
« Opprimamus eos simul ».
Combusserunt omnes congregationes Dei in terra.
</vers>
    <vers num="9"> Signa nostra non vidimus;
iam non est propheta,
et apud nos non est qui cognoscat amplius.
</vers>
    <vers num="10"> Usquequo, Deus, improperabit
inimicus,
spernet adversarius nomen tuum in finem?
</vers>
    <vers num="11"> Ut quid avertis manum tuam
et tenes dexteram tuam in medio sinu tuo?
</vers>
    <vers num="12"> Deus autem rex noster ante
sæcula,
operatus est salutes in medio terræ.
</vers>
    <vers num="13"> Tu conscidisti in virtute tua
mare,
contribulasti capita draconum in aquis.
</vers>
    <vers num="14"> Tu confregisti capita Leviathan,
dedisti eum escam monstris maris.
</vers>
    <vers num="15"> Tu dirupisti fontes et
torrentes;
tu siccasti fluvios perennes.
</vers>
    <vers num="16"> Tuus est dies, et tua est nox,
tu fabricatus es luminaria et solem.
</vers>
    <vers num="17"> Tu statuisti omnes terminos
terræ,
æstatem et hiemem, tu plasmasti ea.
</vers>
    <vers num="18"> Memor esto huius:
inimicus improperavit Domino,
et populus insipiens sprevit nomen tuum.
</vers>
    <vers num="19"> Ne tradas bestiis animas confitentes
tibi
et animas pauperum tuorum ne obliviscaris in finem.
</vers>
    <vers num="20"> Respice in testamentum,
quia repleta sunt latibula terræ tentoriis violentiæ.
</vers>
    <vers num="21"> Ne revertatur humilis factus
confusus;
pauper et inops laudabunt nomen tuum.
</vers>
    <vers num="22"> Exsurge, Deus, iudica causam
tuam;
memor esto improperiorum tuorum,
quæ ab insipiente fiunt tota die.
</vers>
    <vers num="23"> Ne obliviscaris voces inimicorum
tuorum;
tumultus adversariorum tuorum ascendit semper.</vers>
  </cap>
  <subtitulum>Psalmus 75 (74)</subtitulum>
  <cap num="75">
    <vers num="1"> <cursiva>Magistro chori. Secundum " Ne
destruxeris ".
Psalmus. Asaph. Canticum</cursiva>.
</vers>
    <vers num="2"> Confitebimur tibi, Deus;
confitebimur et invocabimus nomen tuum:
narrabimus mirabilia tua.
</vers>
    <vers num="3"> Cum statuero tempus,
ego iustitias iudicabo.
</vers>
    <vers num="4"> Si liquefacta est terra et omnes, qui
habitant in ea,
ego confirmavi columnas eius.
</vers>
    <vers num="5"> Dixi gloriantibus:
« Nolite gloriari! »
et delinquentibus: “Nolite exaltare cornu!
</vers>
    <vers num="6"> Nolite exaltare in altum cornu
vestrum;
nolite loqui adversus Deum proterva ».
</vers>
    <vers num="7"> Quia neque ab oriente neque ab
occidente
neque a desertis exaltatio.
</vers>
    <vers num="8"> Quoniam Deus iudex est:
hunc humiliat et hunc exaltat.
</vers>
    <vers num="9"> Quia calix in manu Domini
vini meri plenus mixto.
Et inclinavit ex hoc in hoc;
verumtamen usque ad fæces epotabunt,
bibent omnes peccatores terræ.
</vers>
    <vers num="10"> Ego autem annuntiabo in
sæculum,
cantabo Deo Iacob.
</vers>
    <vers num="11"> Et omnia cornua peccatorum
confringam,
et exaltabuntur cornua iusti.</vers>
  </cap>
  <subtitulum>Psalmus 76 (75)</subtitulum>
  <cap num="76">
    <vers num="1"> <cursiva>Magistro chori. Fidibus.
Psalmus. Asaph. Canticum</cursiva>.
</vers>
    <vers num="2"> Notus in Iudæa Deus,
in Israel magnum nomen eius.
</vers>
    <vers num="3"> Et est in Salem tabernaculum
eius,
et habitatio eius in Sion.
</vers>
    <vers num="4"> Ibi confregit coruscationes
arcus,
scutum, gladium et bellum.
</vers>
    <vers num="5"> Illuminans tu, Mirabilis,
a montibus direptionis.
</vers>
    <vers num="6"> Spoliati sunt potentes corde,
dormierunt somnum suum,
et non invenerunt omnes viri fortes manus suas.
</vers>
    <vers num="7"> Ab increpatione tua, Deus Iacob,
dormitaverunt auriga et equus.
</vers>
    <vers num="8"> Tu terribilis es, et quis resistet
tibi?
Ex tunc ira tua.
</vers>
    <vers num="9"> De cælo auditum fecisti
iudicium;
terra tremuit et quievit,
</vers>
    <vers num="10"> cum exsurgeret in iudicium Deus,
ut salvos faceret omnes mansuetos terræ.
</vers>
    <vers num="11"> Quoniam furor hominis confitebitur
tibi,
et reliquiæ furoris diem festum agent tibi.
</vers>
    <vers num="12"> Vovete et reddite Domino Deo
vestro;
omnes in circuitu eius afferant munera Terribili,
</vers>
    <vers num="13"> ei, qui aufert spiritum
principum,
terribili apud reges terræ.</vers>
  </cap>
  <subtitulum>Psalmus 77 (76)</subtitulum>
  <cap num="77">
    <vers num="1"> <cursiva>Magistro chori. Secundum
Idithun. Asaph. Psalmus</cursiva>.
</vers>
    <vers num="2"> Voce mea ad Dominum clamavi;
voce mea ad Deum, et intendit mihi.
</vers>
    <vers num="3"> In die tribulationis meæ Deum
exquisivi,
manus meæ nocte expansæ sunt
et non fatigantur.
Renuit consolari anima mea;
</vers>
    <vers num="4"> memor sum Dei et ingemisco,
exerceor, et deficit spiritus meus.
</vers>
    <vers num="5"> Vigiles tenuisti palpebras oculi mei;
turbatus sum et non sum locutus.
</vers>
    <vers num="6"> Cogitavi dies antiquos
et annos æternos in mente habui.
</vers>
    <vers num="7"> Meditatus sum nocte cum corde meo
et exercitabar et scobebam spiritum meum.
</vers>
    <vers num="8"> Numquid in æternum proiciet
Deus,
aut non apponet, ut complacitior sit adhuc?
</vers>
    <vers num="9"> Aut deficiet in finem misericordia
sua,
cessabit verbum a generatione in generationem?
</vers>
    <vers num="10"> Aut obliviscetur misereri Deus,
aut continebit in ira sua misericordias suas?
</vers>
    <vers num="11"> Et dixi: « Hoc vulnus
meum:
mutatio dexteræ Excelsi ».
</vers>
    <vers num="12"> Memor ero operum Domini,
memor ero ab initio mirabilium tuorum.
</vers>
    <vers num="13"> Et meditabor in omnibus operibus
tuis
et in adinventionibus tuis exercebor.
</vers>
    <vers num="14"> Deus, in sancto via tua;
quis deus magnus sicut Deus noster?
</vers>
    <vers num="15"> Tu es Deus, qui facis mirabilia,
notam fecisti in populis virtutem tuam.
</vers>
    <vers num="16"> Redemisti in brachio tuo populum
tuum,
filios Iacob et Ioseph.
</vers>
    <vers num="17"> Viderunt te aquæ, Deus,
viderunt te aquæ et doluerunt;
etenim commotæ sunt abyssi.
</vers>
    <vers num="18"> Effuderunt aquas nubila,
vocem dederunt nubes,
etenim sagittæ tuæ transeunt.
</vers>
    <vers num="19"> Vox tonitrui tui in rota;
illuxerunt coruscationes tuæ orbi terræ,
commota est et contremuit terra.
</vers>
    <vers num="20"> In mari via tua, et semitæ tuæ in
aquis multis;
et vestigia tua non cognoscuntur.
</vers>
    <vers num="21"> Deduxisti sicut oves populum
tuum
in manu Moysi et Aaron.</vers>
  </cap>
  <subtitulum>Psalmus 78 (77)</subtitulum>
  <cap num="78">
    <vers num="1"> <cursiva>Maskil. Asaph</cursiva>.
Attendite, popule meus, doctrinam meam;
inclinate aurem vestram in verba oris mei.
</vers>
    <vers num="2"> Aperiam in parabolis os meum,
eloquar arcana ætatis antiquæ.
</vers>
    <vers num="3"> Quanta audivimus et cognovimus
ea,
et patres nostri narraverunt nobis,
</vers>
    <vers num="4"> non occultabimus a filiis eorum,
generationi alteri narrantes
laudes Domini et virtutes eius
et mirabilia eius, quæ fecit.
</vers>
    <vers num="5"> Constituit testimonium in Iacob
et legem posuit in Israel;
quanta mandaverat patribus nostris
nota facere ea filiis suis,
</vers>
    <vers num="6"> ut cognoscat generatio altera,
filii, qui nascentur.
Exsurgent et narrabunt filiis suis,
</vers>
    <vers num="7"> ut ponant in Deo spem suam
et non obliviscantur operum Dei
et mandata eius custodiant.
</vers>
    <vers num="8"> Ne fiant sicut patres eorum,
generatio rebellis et exasperans;
generatio, quæ non firmavit cor suum,
et non fuit fidelis Deo spiritus eius.
</vers>
    <vers num="9"> Filii Ephraim, intendentes et
mittentes arcum,
conversi sunt in die belli.
</vers>
    <vers num="10"> Non custodierunt testamentum Dei
et in lege eius renuerunt ambulare.
</vers>
    <vers num="11"> Et obliti sunt factorum eius
et mirabilium eius, quæ ostendit eis.
</vers>
    <vers num="12"> Coram patribus eorum fecit
mirabilia
in terra Ægypti, in campo Taneos.
</vers>
    <vers num="13"> Scidit mare et perduxit eos
et statuit aquas quasi in utre.
</vers>
    <vers num="14"> Et deduxit eos in nube per diem
et per totam noctem in illuminatione ignis.
</vers>
    <vers num="15"> Scidit petram in eremo
et adaquavit eos velut abyssus multa.
</vers>
    <vers num="16"> Et eduxit rivulos de petra
et deduxit tamquam flumina aquas.
</vers>
    <vers num="17"> Et apposuerunt adhuc peccare ei,
in iram excitaverunt Excelsum in inaquoso.
</vers>
    <vers num="18"> Et tentaverunt Deum in cordibus
suis,
petentes escas animabus suis;
</vers>
    <vers num="19"> et contra Deum locuti sunt,
dixerunt: « Numquid poterit Deus parare mensam in
deserto? ».
</vers>
    <vers num="20"> Ecce percussit petram, et fluxerunt
aquæ,
et torrentes inundaverunt.
« Numquid et panem poterit dare
aut parare carnes populo suo? ».
</vers>
    <vers num="21"> Ideo audivit Dominus et exarsit,
et ignis accensus est in Iacob,
et ira ascendit in Israel.
</vers>
    <vers num="22"> Quia non crediderunt in Deo
nec speraverunt in salutari eius.
</vers>
    <vers num="23"> Verumtamen mandavit nubibus
desuper
et ianuas cæli aperuit;
</vers>
    <vers num="24"> et pluit illis manna ad
manducandum
et panem cæli dedit eis:
</vers>
    <vers num="25"> panem angelorum manducavit homo;
cibaria misit eis ad abundantiam.
</vers>
    <vers num="26"> Excitavit austrum in cælo
et induxit in virtute sua africum;
</vers>
    <vers num="27"> et pluit super eos sicut pulverem
carnes
et sicut arenam maris volatilia pennata:
</vers>
    <vers num="28"> et ceciderunt in medio castrorum
eorum,
circa tabernacula eorum.
</vers>
    <vers num="29"> Et manducaverunt et saturati sunt
nimis,
et desiderium eorum attulit eis.
</vers>
    <vers num="30"> Nondum recesserant a desiderio
suo,
adhuc escæ eorum erant in ore ipsorum,
</vers>
    <vers num="31"> et ira Dei ascendit super eos
et occidit pingues eorum
et electos Israel prostravit.
</vers>
    <vers num="32"> In omnibus his peccaverunt adhuc
et non crediderunt in mirabilibus eius;
</vers>
    <vers num="33"> et consumpsit in halitu dies
eorum
et annos eorum cum festinatione.
</vers>
    <vers num="34"> Cum occideret eos, quærebant
eum
et conversi veniebant diluculo ad eum;
</vers>
    <vers num="35"> et rememorati sunt quia Deus adiutor
est eorum,
et Deus Excelsus redemptor eorum est.
</vers>
    <vers num="36"> Et suaserunt ei in ore suo
et lingua sua mentiti sunt ei;
</vers>
    <vers num="37"> cor autem eorum non erat rectum cum
eo,
nec fideles erant in testamento eius.
</vers>
    <vers num="38"> Ipse autem est misericors
et propitiatur iniquitati et non disperdit.
Sæpe avertit iram suam
et non accendit omnem furorem suum.
</vers>
    <vers num="39"> Et recordatus est quia caro
sunt,
spiritus vadens et non rediens.
</vers>
    <vers num="40"> Quoties exacerbaverunt eum in
deserto,
in iram concitaverunt eum in inaquoso!
</vers>
    <vers num="41"> Et reversi sunt et tentaverunt
Deum
et Sanctum Israel exacerbaverunt.
</vers>
    <vers num="42"> Non sunt recordati manus eius,
diei, qua redemit eos de manu tribulantis.
</vers>
    <vers num="43"> Cum posuit in Ægypto signa sua
et prodigia sua in campo Taneos.
</vers>
    <vers num="44"> Convertit in sanguinem flumina
eorum
et rivulos eorum, ne biberent.
</vers>
    <vers num="45"> Misit in eos cœnomyiam et comedit
eos,
ranam et perdidit eos.
</vers>
    <vers num="46"> Dedit brucho fructus eorum,
labores eorum locustæ.
</vers>
    <vers num="47"> Occidit in grandine vineas
eorum,
moros eorum in pruina.
</vers>
    <vers num="48"> Tradidit grandini iumenta eorum
et greges eorum flammæ ignis.
</vers>
    <vers num="49"> Misit in eos ardorem iræ suæ,
indignationem et comminationem et angustiam,
immissionem angelorum malorum.
</vers>
    <vers num="50"> Complanavit semitam iræ suæ;
non pepercit a morte animabus eorum
et vitam eorum in peste conclusit.
</vers>
    <vers num="51"> Percussit omne primogenitum in terra
Ægypti,
primitias roboris eorum in tabernaculis Cham.
</vers>
    <vers num="52"> Abstulit sicut oves populum suum
et perduxit eos tamquam gregem in deserto.
</vers>
    <vers num="53"> Deduxit eos in spe, et non
timuerunt,
et inimicos eorum operuit mare.
</vers>
    <vers num="54"> Et induxit eos in fines
sanctificationis suæ,
in montem, quem acquisivit dextera eius.
</vers>
    <vers num="55"> Et eiecit a facie eorum gentes
et divisit eis terram in funiculo hereditatis
et habitare fecit in tabernaculis eorum tribus Israel.
</vers>
    <vers num="56"> Et tentaverunt et exacerbaverunt
Deum Excelsum
et testimonia eius non custodierunt.
</vers>
    <vers num="57"> Recesserunt et prævaricati
sunt,
quemadmodum patres eorum;
conversi sunt retro ut arcus pravus.
</vers>
    <vers num="58"> In iram concitaverunt eum in
collibus suis
et in sculptilibus suis ad æmulationem eum provocaverunt.
</vers>
    <vers num="59"> Audivit Deus et exarsit
et sprevit valde Israel.
</vers>
    <vers num="60"> Et reppulit habitaculum Silo,
tabernaculum, ubi habitavit in hominibus.
</vers>
    <vers num="61"> Et tradidit in captivitatem virtutem
suam
et pulchritudinem suam in manus inimici.
</vers>
    <vers num="62"> Et conclusit in gladio populum
suum
et in hereditatem suam exarsit.
</vers>
    <vers num="63"> Iuvenes eorum comedit ignis,
et virgines eorum non sunt desponsatæ.
</vers>
    <vers num="64"> Sacerdotes eorum in gladio
ceciderunt,
et viduæ eorum non plorabantur.
</vers>
    <vers num="65"> Et excitatus est tamquam dormiens
Dominus,
tamquam potens crapulatus a vino.
</vers>
    <vers num="66"> Et percussit inimicos suos in
posteriora,
opprobrium sempiternum dedit illis.
</vers>
    <vers num="67"> Et reppulit tabernaculum Ioseph
et tribum Ephraim non elegit,
</vers>
    <vers num="68"> sed elegit tribum Iudæ,
montem Sion, quem dilexit.
</vers>
    <vers num="69"> Et ædificavit sicut excelsum
sanctuarium suum,
sicut terram, quam fundavit in sæcula.
</vers>
    <vers num="70"> Et elegit David servum suum
et sustulit eum de gregibus ovium,
</vers>
    <vers num="71"> de post fetantes accepit eum:
pascere Iacob populum suum
et Israel hereditatem suam.
</vers>
    <vers num="72"> Et pavit eos in innocentia cordis
sui
et in prudentia manuum suarum deduxit eos.</vers>
  </cap>
  <subtitulum>Psalmus 79 (78)</subtitulum>
  <cap num="79">
    <vers num="1"> <cursiva>Psalmus. Asaph</cursiva>.
Deus, venerunt gentes in hereditatem tuam,
polluerunt templum sanctum tuum,
posuerunt Ierusalem in ruinas.
</vers>
    <vers num="2"> Dederunt morticina servorum tuorum
escas volatilibus cæli,
carnes sanctorum tuorum bestiis terræ.
</vers>
    <vers num="3"> Effuderunt sanguinem eorum tamquam
aquam
in circuitu Ierusalem, et non erat qui sepeliret.
</vers>
    <vers num="4"> Facti sumus opprobrium vicinis
nostris,
subsannatio et illusio his, qui in circuitu nostro sunt.
</vers>
    <vers num="5"> Usquequo, Domine? Irasceris in
finem?
Accendetur velut ignis zelus tuus?
</vers>
    <vers num="6"> Effunde iram tuam in gentes, quæ te
non noverunt,
et in regna, quæ nomen tuum non invocaverunt,
</vers>
    <vers num="7"> quia comederunt Iacob
et sedem eius desolaverunt.
</vers>
    <vers num="8"> Ne memineris iniquitatum patrum
nostrorum,
cito anticipent nos misericordiæ tuæ,
quia pauperes facti sumus nimis.
</vers>
    <vers num="9"> Adiuva nos, Deus salutaris
nostri,
propter gloriam nominis tui et libera nos;
et propitius esto peccatis nostris propter nomen tuum.
</vers>
    <vers num="10"> Quare dicent in gentibus:
« Ubi est Deus eorum? ».
Innotescat in nationibus coram oculis nostris
ultio sanguinis servorum tuorum, qui effusus est.
</vers>
    <vers num="11"> Introeat in conspectu tuo gemitus
compeditorum;
secundum magnitudinem brachii tui
superstites relinque filios mortis.
</vers>
    <vers num="12"> Et redde vicinis nostris septuplum
in sinu eorum,
improperium ipsorum, quod exprobraverunt tibi, Domine.
</vers>
    <vers num="13"> Nos autem, populus tuus et oves
pascuæ tuæ,
confitebimur tibi in sæculum;
in generationem et generationem annuntiabimus laudem tuam.</vers>
  </cap>
  <subtitulum>Psalmus 80 (79)</subtitulum>
  <cap num="80">
    <vers num="1"> <cursiva>Magistro chori. Secundum "
Lilium præcepti ".
Asaph. Psalmus</cursiva>.
</vers>
    <vers num="2"> Qui pascis Israel, intende,
qui deducis velut ovem Ioseph.
Qui sedes super cherubim, effulge
</vers>
    <vers num="3"> coram Ephraim, Beniamin et
Manasse.
Excita potentiam tuam et veni,
ut salvos facias nos.
</vers>
    <vers num="4"> Deus, converte nos,
illustra faciem tuam, et salvi erimus.
</vers>
    <vers num="5"> Domine, Deus virtutum,
quousque irasceris super orationem populi tui?
</vers>
    <vers num="6"> Cibasti nos pane lacrimarum
et potum dedisti nobis in lacrimis copiose.
</vers>
    <vers num="7"> Posuisti nos in contradictionem
vicinis nostris,
et inimici nostri subsannaverunt nos.
</vers>
    <vers num="8"> Deus virtutum, converte nos,
illustra faciem tuam, et salvi erimus.
</vers>
    <vers num="9"> Vineam de Ægypto transtulisti,
eiecisti gentes et plantasti eam.
</vers>
    <vers num="10"> Purgasti locum in conspectu
eius,
plantasti radices eius, et implevit terram.
</vers>
    <vers num="11"> Operti sunt montes umbra eius,
et ramis eius cedri Dei;
</vers>
    <vers num="12"> extendit palmites suos usque ad
mare
et usque ad flumen propagines suas.
</vers>
    <vers num="13"> Ut quid destruxisti maceriam
eius,
et vindemiant eam omnes, qui prætergrediuntur viam?
</vers>
    <vers num="14"> Exterminavit eam aper de silva,
et singularis ferus depastus est eam.
</vers>
    <vers num="15"> Deus virtutum, convertere,
respice de cælo et vide et visita vineam istam.
</vers>
    <vers num="16"> Et protege eam, quam plantavit
dextera tua,
et super filium hominis, quem confirmasti tibi.
</vers>
    <vers num="17"> Incensa est igni et suffossa;
ab increpatione vultus tui peribunt.
</vers>
    <vers num="18"> Fiat manus tua super virum dexteræ
tuæ,
super filium hominis, quem confirmasti tibi.
</vers>
    <vers num="19"> Et non discedemus a te, vivificabis
nos,
et nomen tuum invocabimus.
</vers>
    <vers num="20"> Domine, Deus virtutum, converte
nos
et illustra faciem tuam, et salvi erimus.</vers>
  </cap>
  <subtitulum>Psalmus 81 (80)</subtitulum>
  <cap num="81">
    <vers num="1"> <cursiva>Magistro chori. Secundum "
Torcularia... ". Asaph</cursiva>.
</vers>
    <vers num="2"> Exsultate Deo adiutori nostro;
iubilate Deo Iacob.
</vers>
    <vers num="3"> Sumite psalmum et date tympanum,
psalterium iucundum cum cithara.
</vers>
    <vers num="4"> Bucinate in neomenia tuba,
in die plenæ lunæ, in sollemnitate nostra.
</vers>
    <vers num="5"> Quia præceptum in Israel est,
et iudicium Deo Iacob.
</vers>
    <vers num="6"> Testimonium in Ioseph posuit
illud,
cum exiret de terra Ægypti;
sermonem, quem non noveram, audivi:
</vers>
    <vers num="7"> « Diverti ab oneribus
dorsum eius;
manus eius a cophino recesserunt.
</vers>
    <vers num="8"> In tribulatione invocasti me, et
liberavi te,
exaudivi te in abscondito tempestatis,
probavi te apud aquam Meriba.
</vers>
    <vers num="9"> Audi, populus meus, et contestabor
te;
Israel, utinam audias me!
</vers>
    <vers num="10"> Non erit in te deus alienus,
neque adorabis deum extraneum.
</vers>
    <vers num="11"> Ego enim sum Dominus Deus tuus,
qui eduxi te de terra Ægypti;
dilata os tuum, et implebo illud.
</vers>
    <vers num="12"> Et non audivit populus meus vocem
meam,
et Israel non intendit mihi.
</vers>
    <vers num="13"> Et dimisi eos secundum duritiam
cordis eorum,
ibunt in adinventionibus suis.
</vers>
    <vers num="14"> Si populus meus audisset me,
Israel si in viis meis ambulasset!
</vers>
    <vers num="15"> In brevi inimicos eorum
humiliassem
et super tribulantes eos misissem manum meam.
</vers>
    <vers num="16"> Inimici Domini blandirentur ei,
et esset sors eorum in sæcula;
</vers>
    <vers num="17"> et cibarem eos ex adipe frumenti
et de petra melle saturarem eos ».</vers>
  </cap>
  <subtitulum>Psalmus 82 (81)</subtitulum>
  <cap num="82">
    <vers num="1"> <cursiva>Psalmus. Asaph</cursiva>.
Deus stetit in concilio divino,
in medio deorum iudicat.
</vers>
    <vers num="2"> « Usquequo iudicabitis
inique
et facies peccatorum sumetis?
</vers>
    <vers num="3"> Iudicate egeno et pupillo,
humilem et pauperem iustificate.
</vers>
    <vers num="4"> Eripite pauperem
et egenum de manu peccatoris liberate ».
</vers>
    <vers num="5"> Nescierunt neque intellexerunt, in
tenebris ambulant;
movebuntur omnia fundamenta terræ.
</vers>
    <vers num="6"> Ego dixi: « Dii estis,
et filii Excelsi omnes ».
</vers>
    <vers num="7"> Vos autem sicut homines moriemini
et sicut unus de principibus cadetis.
</vers>
    <vers num="8"> Surge, Deus, iudica terram,
quoniam tu hereditabis in omnibus gentibus.</vers>
  </cap>
  <subtitulum>Psalmus 83 (82)</subtitulum>
  <cap num="83">
    <vers num="1"> <cursiva>Canticum. Psalmus.
Asaph</cursiva>.
</vers>
    <vers num="2"> Deus, ne quiescas, ne taceas
neque compescaris, Deus,
</vers>
    <vers num="3"> quoniam ecce inimici tui
fremuerunt,
et, qui oderunt te, extulerunt caput.
</vers>
    <vers num="4"> Adversus populum tuum malignaverunt
consilium
et cogitaverunt adversus eos, quos abscondisti tibi.
</vers>
    <vers num="5"> Dixerunt: « Venite, et
disperdamus eos de gente,
et non memoretur nomen Israel ultra! ».
</vers>
    <vers num="6"> Quoniam cogitaverunt unanimiter,
adversum te testamentum statuerunt:
</vers>
    <vers num="7"> tabernacula Idumæorum et
Ismaelitæ,
Moab et Agareni,
</vers>
    <vers num="8"> Gebal et Ammon et Amalec,
Philistæa cum habitantibus Tyrum.
</vers>
    <vers num="9"> Etenim Assur sociabatur cum
illis;
facti sunt in adiutorium filiis Lot.
</vers>
    <vers num="10"> Fac illis sicut Madian et
Sisaræ,
sicut Iabin in torrente Cison.
</vers>
    <vers num="11"> Disperierunt in Endor,
facti sunt ut stercus super terram.
</vers>
    <vers num="12"> Pone duces eorum sicut Oreb et
Zeb
et Zebee et Salmana, omnes principes eorum,
</vers>
    <vers num="13"> qui dixerunt:
« Hereditate possideamus pascua Dei! ».
</vers>
    <vers num="14"> Deus meus, pone illos ut rotam
et sicut stipulam ante ventum.
</vers>
    <vers num="15"> Sicut ignis, qui comburit
silvam,
et sicut flamma devorans montes,
</vers>
    <vers num="16"> ita persequeris illos in tempestate
tua
et in procella tua turbabis eos.
</vers>
    <vers num="17"> Imple facies eorum ignominia,
et quærent nomen tuum, Domine.
</vers>
    <vers num="18"> Erubescant et conturbentur in
sæculum sæculi
et confundantur et pereant;
</vers>
    <vers num="19"> et cognoscant quia nomen tibi
Dominus:
tu solus Altissimus super omnem terram.</vers>
  </cap>
  <subtitulum>Psalmus 84 (83)</subtitulum>
  <cap num="84">
    <vers num="1"> <cursiva>Magistro chori. Secundum "
Torcularia ".
Filiorum Core. Psalmus.</cursiva>
</vers>
    <vers num="2"> Quam dilecta tabernacula tua, Domine
virtutum!
</vers>
    <vers num="3"> Concupiscit et deficit anima mea in
atria Domini.
Cor meum et caro mea exsultaverunt in Deum vivum.
</vers>
    <vers num="4"> Etenim passer invenit sibi domum,
et turtur nidum sibi, ubi ponat pullos suos:
altaria tua, Domine virtutum, rex meus et Deus meus.
</vers>
    <vers num="5"> Beati, qui habitant in domo tua:
in perpetuum laudabunt te.
</vers>
    <vers num="6"> Beatus vir, cuius est auxilium abs
te,
ascensiones in corde suo disposuit.
</vers>
    <vers num="7"> Transeuntes per vallem sitientem
in fontem ponent eam,
etenim benedictionibus vestiet eam pluvia matutina.
</vers>
    <vers num="8"> Ibunt de virtute in virtutem,
videbitur Deus deorum in Sion.
</vers>
    <vers num="9"> Domine, Deus virtutum, exaudi
orationem meam;
auribus percipe, Deus Iacob.
</vers>
    <vers num="10"> Protector noster aspice, Deus,
et respice in faciem christi tui.
</vers>
    <vers num="11"> Quia melior est dies una in atriis
tuis super milia,
elegi ad limen esse in domo Dei mei
magis quam habitare in tabernaculis peccatorum.
</vers>
    <vers num="12"> Quia sol et scutum est Dominus
Deus,
gratiam et gloriam dabit Dominus;
non privabit bonis eos,
qui ambulant in innocentia.
</vers>
    <vers num="13"> Domine virtutum, beatus homo, qui
sperat in te.</vers>
  </cap>
  <subtitulum>Psalmus 85 (84)</subtitulum>
  <cap num="85">
    <vers num="1"> <cursiva>Magistro chori. Filiorum Core.
Psalmus</cursiva>.
</vers>
    <vers num="2"> Complacuisti tibi, Domine, in terra
tua,
convertisti captivitatem Iacob.
</vers>
    <vers num="3"> Remisisti iniquitatem plebis
tuæ,
operuisti omnia peccata eorum.
</vers>
    <vers num="4"> Contraxisti omnem iram tuam,
revertisti a furore indignationis tuæ.
</vers>
    <vers num="5"> Converte nos, Deus, salutaris
noster,
et averte iram tuam a nobis.
</vers>
    <vers num="6"> Numquid in æternum irasceris
nobis
aut extendes iram tuam a generatione in generationem?
</vers>
    <vers num="7"> Nonne tu conversus vivificabis
nos,
et plebs tua lætabitur in te?
</vers>
    <vers num="8"> Ostende nobis, Domine, misericordiam
tuam
et salutare tuum da nobis.
</vers>
    <vers num="9"> Audiam, quid loquatur Dominus
Deus,
quoniam loquetur pacem ad plebem suam et sanctos suos
et ad eos, qui convertuntur corde.
</vers>
    <vers num="10"> Vere prope timentes eum salutare
ipsius,
ut inhabitet gloria in terra nostra.
</vers>
    <vers num="11"> Misericordia et veritas obviaverunt
sibi,
iustitia et pax osculatæ sunt.
</vers>
    <vers num="12"> Veritas de terra orta est,
et iustitia de cælo prospexit.
</vers>
    <vers num="13"> Etenim Dominus dabit
benignitatem,
et terra nostra dabit fructum suum.
</vers>
    <vers num="14"> Iustitia ante eum ambulabit
et ponet in via gressus suos.</vers>
  </cap>
  <subtitulum>Psalmus 86 (85)</subtitulum>
  <cap num="86">
    <vers num="1"> <cursiva>Precatio. David</cursiva>.
Inclina, Domine, aurem tuam et exaudi me,
quoniam inops et pauper sum ego.
</vers>
    <vers num="2"> Custodi animam meam, quoniam sanctus
sum;
salvum fac servum tuum, Deus meus, sperantem in te
</vers>
    <vers num="3"> Miserere mei, Domine, quoniam ad te
clamavi tota die.
</vers>
    <vers num="4"> Lætifica animam servi tui,
quoniam ad te, Domine, animam meam levavi.
</vers>
    <vers num="5"> Quoniam tu, Domine, suavis et
mitis
et multæ misericordiæ omnibus invocantibus te. —
</vers>
    <vers num="6"> Auribus percipe, Domine, orationem
meam
et intende voci deprecationis meæ.
</vers>
    <vers num="7"> In die tribulationis meæ clamavi ad
te,
quia exaudies me.
</vers>
    <vers num="8"> Non est similis tui in diis,
Domine,
et nihil sicut opera tua.
</vers>
    <vers num="9"> Omnes gentes, quascumque fecisti,
venient
et adorabunt coram te, Domine,
et glorificabunt nomen tuum,
</vers>
    <vers num="10"> quoniam magnus es tu et faciens
mirabilia:
tu es Deus solus.
</vers>
    <vers num="11"> Doce me, Domine, viam tuam,
et ingrediar in veritate tua;
simplex fac cor meum,
ut timeat nomen tuum.
</vers>
    <vers num="12"> Confitebor tibi, Domine Deus meus,
in toto corde meo
et glorificabo nomen tuum in æternum,
</vers>
    <vers num="13"> quia misericordia tua magna est
super me,
et eruisti animam meam ex inferno inferiori.
</vers>
    <vers num="14"> Deus, superbi insurrexerunt super
me,
et synagoga potentium quæsierunt animam meam
et non proposuerunt te in conspectu suo.
</vers>
    <vers num="15"> Et tu, Domine, Deus miserator et
misericors,
patiens et multæ misericordiæ et veritatis,
</vers>
    <vers num="16"> respice in me et miserere mei;
da fortitudinem tuam puero tuo
et salvum fac filium ancillæ tuæ.
</vers>
    <vers num="17"> Fac mecum signum in bonum,
ut videant, qui oderunt me, et confundantur,
quoniam tu, Domine, adiuvisti me et consolatus es me.</vers>
  </cap>
  <subtitulum>Psalmus 87 (86)</subtitulum>
  <cap num="87">
    <vers num="1"> <cursiva>Filiorum Core. Psalmus.
Canticum</cursiva>.
Fundamenta eius in montibus sanctis;
</vers>
    <vers num="2"> diligit Dominus portas Sion
super omnia tabernacula Iacob.
</vers>
    <vers num="3"> Gloriosa dicta sunt de te, civitas
Dei! —
</vers>
    <vers num="4"> Memor ero Rahab et Babylonis inter
scientes me;
ecce Philistæa et Tyrus cum Æthiopia:
hi nati sunt illic.
</vers>
    <vers num="5"> Et de Sion dicetur: « Hic
et ille natus est in ea;
et ipse firmavit eam Altissimus ».
</vers>
    <vers num="6"> Dominus referet in librum
populorum:
« Hi nati sunt illic ».
</vers>
    <vers num="7"> Et cantant sicut choros ducentes:
« Omnes fontes mei in te ».</vers>
  </cap>
  <subtitulum>Psalmus 88 (87)</subtitulum>
  <cap num="88">
    <vers num="1"> <cursiva>Canticum. Psalmus. Filiorum
Core. Magistro chori.
Secundum " Mahalat ". Ad cantandum. Maskil. Heman
Ezrahitæ</cursiva>.
</vers>
    <vers num="2"> Domine, Deus salutis meæ,
in die clamavi et nocte coram te.
</vers>
    <vers num="3"> Intret in conspectu tuo oratio
mea;
inclina aurem tuam ad precem meam.
</vers>
    <vers num="4"> Quia repleta est malis anima mea,
et vita mea inferno appropinquavit.
</vers>
    <vers num="5"> Æstimatus sum cum descendentibus in
lacum,
factus sum sicut homo sine adiutorio.
</vers>
    <vers num="6"> Inter mortuos liber,
sicut vulnerati dormientes in sepulcris;
quorum non es memor amplius,
et ipsi de manu tua abscissi sunt.
</vers>
    <vers num="7"> Posuisti me in lacu inferiori,
in tenebrosis et in umbra mortis.
</vers>
    <vers num="8"> Super me gravatus est furor tuus,
et omnes fluctus tuos induxisti super me.
</vers>
    <vers num="9"> Longe fecisti notos meos a me,
posuisti me abominationem eis;
conclusus sum et non egrediar.
</vers>
    <vers num="10"> Oculi mei languerunt præ
afflictione.
Clamavi ad te, Domine, tota die,
expandi ad te manus meas. —
</vers>
    <vers num="11"> Numquid mortuis facies
mirabilia,
aut surgent umbræ et confitebuntur tibi?
</vers>
    <vers num="12"> Numquid narrabit aliquis in sepulcro
misericordiam tuam
et veritatem tuam in loco perditionis?
</vers>
    <vers num="13"> Numquid cognoscentur in tenebris
mirabilia tua,
et iustitia tua in terra oblivionis?
</vers>
    <vers num="14"> Et ego ad te, Domine, clamavi,
et mane oratio mea præveniet te.
</vers>
    <vers num="15"> Ut quid, Domine, repellis animam
meam,
abscondis faciem tuam a me?
</vers>
    <vers num="16"> Pauper sum ego et moriens a
iuventute mea;
portavi pavores tuos et conturbatus sum.
</vers>
    <vers num="17"> Super me transierunt iræ tuæ,
et terrores tui exciderunt me.
</vers>
    <vers num="18"> Circuierunt me sicut aqua tota
die,
circumdederunt me simul.
</vers>
    <vers num="19"> Elongasti a me amicum et
proximum,
et noti mei sunt tenebræ.</vers>
  </cap>
  <subtitulum>Psalmus 89 (88)</subtitulum>
  <cap num="89">
    <vers num="1"> <cursiva>Maskil. Ethan
Ezrahitæ</cursiva>.
</vers>
    <vers num="2"> Misericordias Domini in æternum
cantabo;
in generationem et generationem
annuntiabo veritatem tuam in ore meo.
</vers>
    <vers num="3"> Quoniam dixisti: « In
æternum misericordia ædificabitur »,
in cælis firmabitur veritas tua.
</vers>
    <vers num="4"> « Disposui testamentum
electo meo,
iuravi David servo meo:
</vers>
    <vers num="5"> Usque in æternum confirmabo semen
tuum
et ædificabo in generationem et generationem sedem
tuam ».
</vers>
    <vers num="6"> Confitebuntur cæli mirabilia tua,
Domine,
etenim veritatem tuam in ecclesia sanctorum.
</vers>
    <vers num="7"> Quoniam quis in nubibus æquabitur
Domino,
similis erit Domino in filiis Dei?
</vers>
    <vers num="8"> Deus, metuendus in consilio
sanctorum,
magnus et terribilis super omnes, qui in circuitu eius sunt.
</vers>
    <vers num="9"> Domine, Deus virtutum, quis similis
tibi?
Potens es, Domine, et veritas tua in circuitu tuo.
</vers>
    <vers num="10"> Tu dominaris superbiæ maris,
elationes fluctuum eius tu mitigas.
</vers>
    <vers num="11"> Tu conculcasti sicut vulneratum
Rahab,
in brachio virtutis tuæ dispersisti inimicos tuos.
</vers>
    <vers num="12"> Tui sunt cæli, et tua est
terra,
orbem terræ et plenitudinem eius tu fundasti;
</vers>
    <vers num="13"> Aquilonem et austrum tu creasti,
Thabor et Hermon in nomine tuo exsultabunt.
</vers>
    <vers num="14"> Tibi brachium cum potentia;
firma est manus tua, et exaltata dextera tua.
</vers>
    <vers num="15"> Iustitia et iudicium firmamentum
sedis tuæ.
Misericordia et veritas præcedent faciem tuam.
</vers>
    <vers num="16"> Beatus populus, qui scit
iubilationem.
Domine, in lumine vultus tui ambulabunt
</vers>
    <vers num="17"> et in nomine tuo exsultabunt tota
die et in iustitia tua exaltabuntur,
</vers>
    <vers num="18"> quoniam decor virtutis eorum tu
es,
et in beneplacito tuo exaltabitur cornu nostrum.
</vers>
    <vers num="19"> Quia Domini est scutum nostrum,
et Sancti Israel rex noster.
</vers>
    <vers num="20"> Tunc locutus es in visione sanctis
tuis et dixisti:
« Posui adiutorium in potente
et exaltavi electum de plebe.
</vers>
    <vers num="21"> Inveni David servum meum;
oleo sancto meo unxi eum.
</vers>
    <vers num="22"> Manus enim mea firma erit cum eo, et
brachium meum confortabit eum.
</vers>
    <vers num="23"> Nihil proficiet inimicus in eo,
et filius iniquitatis non opprimet eum.
</vers>
    <vers num="24"> Et concidam a facie ipsius inimicos
eius
et odientes eum percutiam.
</vers>
    <vers num="25"> Et veritas mea et misericordia mea
cum ipso,
et in nomine meo exaltabitur cornu eius.
</vers>
    <vers num="26"> Et ponam super mare manum eius
et super flumina dexteram eius.
</vers>
    <vers num="27"> Ipse invocabit me: “Pater meus
es tu,
Deus meus et refugium salutis meæ”.
</vers>
    <vers num="28"> Et ego primogenitum ponam illum,
excelsum præ regibus terræ.
</vers>
    <vers num="29"> In æternum servabo illi
misericordiam meam;
et testamentum meum fidele ipsi.
</vers>
    <vers num="30"> Et ponam in sæculum sæculi semen
eius;
et thronum eius sicut dies cæli.
</vers>
    <vers num="31"> Si autem dereliquerint filii eius
legem meam
et in iudiciis meis non ambulaverint,
</vers>
    <vers num="32"> si iustificationes meas
profanaverint
et mandata mea non custodierint,
</vers>
    <vers num="33"> visitabo in virga delictum eorum
et in verberibus iniquitatem eorum.
</vers>
    <vers num="34"> Misericordiam autem meam non avertam
ab eo
neque mentiar in veritate mea.
</vers>
    <vers num="35"> Non profanabo testamentum meum et,
quæ procedunt de labiis meis, non faciam irrita.
</vers>
    <vers num="36"> Semel iuravi in sancto meo: David
non mentiar.
</vers>
    <vers num="37"> Semen eius in æternum manebit,
et thronus eius sicut sol in conspectu meo
</vers>
    <vers num="38"> et sicut luna firmus stabit in
æternum
et testis in cælo fidelis ».
</vers>
    <vers num="39"> Tu vero reppulisti et reiecisti,
iratus es contra christum tuum;
</vers>
    <vers num="40"> evertisti testamentum servi tui,
profanasti in terram diadema eius.
</vers>
    <vers num="41"> Destruxisti omnes muros eius,
posuisti munitiones eius in ruinas.
</vers>
    <vers num="42"> Diripuerunt eum omnes transeuntes
viam,
factus est opprobrium vicinis suis.
</vers>
    <vers num="43"> Exaltasti dexteram deprimentium
eum,
lætificasti omnes inimicos eius.
</vers>
    <vers num="44"> Avertisti aciem gladii eius
et non es auxiliatus ei in bello.
</vers>
    <vers num="45"> Finem posuisti splendori eius
et sedem eius in terram collisisti.
</vers>
    <vers num="46"> Minorasti dies iuventutis eius,
perfudisti eum confusione.
</vers>
    <vers num="47"> Usquequo, Domine, absconderis in
finem,
exardescet sicut ignis ira tua?
</vers>
    <vers num="48"> Memorare, quam brevis mea
substantia.
Ad quam vanitatem creasti omnes filios hominum?
</vers>
    <vers num="49"> Quis est homo, qui vivet et non
videbit mortem,
eruet animam suam de manu inferi?
</vers>
    <vers num="50"> Ubi sunt misericordiæ tuæ
antiquæ, Domine,
sicut iurasti David in veritate tua?
</vers>
    <vers num="51"> Memor esto, Domine, opprobrii
servorum tuorum,
quod continui in sinu meo, multarum gentium,
</vers>
    <vers num="52"> quo exprobraverunt inimici tui,
Domine,
quo exprobraverunt vestigia christi tui.
</vers>
    <vers num="53"> Benedictus Dominus in æternum.
Fiat, fiat.</vers>
  </cap>
  <subtitulum>Psalmus 90 (89)</subtitulum>
  <cap num="90">
    <vers num="1"> <cursiva>Precatio. Moysis viri
Dei</cursiva>.
Domine, refugium factus es nobis
a generatione in generationem.
</vers>
    <vers num="2"> Priusquam montes nascerentur, aut
gigneretur terra et orbis,
a sæculo et usque in sæculum tu es Deus.
</vers>
    <vers num="3"> Reducis hominem in pulverem;
et dixisti: « Revertimini, filii
hominum ».
</vers>
    <vers num="4"> Quoniam mille anni ante oculos
tuos
tamquam dies hesterna, quæ præteriit,
et custodia in nocte.
</vers>
    <vers num="5"> Auferes eos, somnium erunt:
</vers>
    <vers num="6"> mane sicut herba succrescens,
mane floret et crescit,
vespere decidit et arescit.
</vers>
    <vers num="7"> Quia defecimus in ira tua
et in furore tuo turbati sumus.
</vers>
    <vers num="8"> Posuisti iniquitates nostras in
conspectu tuo,
occulta nostra in illuminatione vultus tui.
</vers>
    <vers num="9"> Quoniam omnes dies nostri evanuerunt
in ira tua,
consumpsimus ut suspirium annos nostros.
</vers>
    <vers num="10"> Dies annorum nostrorum sunt
septuaginta anni
aut in valentibus octoginta anni,
et maior pars eorum labor et dolor,
quoniam cito transeunt, et avolamus.
</vers>
    <vers num="11"> Quis novit potestatem iræ tuæ
et secundum timorem tuum indignationem tuam?
</vers>
    <vers num="12"> Dinumerare dies nostros sic doce
nos, ut inducamus cor ad sapientiam.
</vers>
    <vers num="13"> Convertere, Domine, usquequo?
Et deprecabilis esto super servos tuos.
</vers>
    <vers num="14"> Reple nos mane misericordia tua,
et exsultabimus et delectabimur omnibus diebus nostris.
</vers>
    <vers num="15"> Lætifica nos pro diebus, quibus nos
humiliasti,
pro annis, quibus vidimus mala.
</vers>
    <vers num="16"> Appareat servis tuis opus tuum,
et decor tuus filiis eorum.
</vers>
    <vers num="17"> Et sit splendor Domini Dei nostri
super nos,
et opera manuum nostrarum confirma super nos
et opus manuum nostrarum confirma.</vers>
  </cap>
  <subtitulum>Psalmus 91 (90)</subtitulum>
  <cap num="91">
    <vers num="1"> Qui habitat in protectione
Altissimi,
sub umbra Omnipotentis commorabitur.
</vers>
    <vers num="2"> Dicet Domino: « Refugium
meum
et fortitudo mea, Deus meus, sperabo in eum ».
</vers>
    <vers num="3"> Quoniam ipse liberabit te de laqueo
venantium
et a verbo maligno.
</vers>
    <vers num="4"> Alis suis obumbrabit tibi,
et sub pennas eius confugies;
scutum et lorica veritas eius.
</vers>
    <vers num="5"> Non timebis a timore nocturno,
a sagitta volante in die,
</vers>
    <vers num="6"> a peste perambulante in tenebris,
ab exterminio vastante in meridie.
</vers>
    <vers num="7"> Cadent a latere tuo mille
et decem milia a dextris tuis;
ad te autem non appropinquabit.
</vers>
    <vers num="8"> Verumtamen oculis tuis
considerabis
et retributionem peccatorum videbis.
</vers>
    <vers num="9"> Quoniam tu es, Domine, refugium
meum.
Altissimum posuisti habitaculum tuum.
</vers>
    <vers num="10"> Non accedet ad te malum,
et flagellum non appropinquabit tabernaculo tuo,
</vers>
    <vers num="11"> quoniam angelis suis mandabit de
te,
ut custodiant te in omnibus viis tuis.
</vers>
    <vers num="12"> In manibus portabunt te,
ne forte offendas ad lapidem pedem tuum.
</vers>
    <vers num="13"> Super aspidem et basiliscum
ambulabis
et conculcabis leonem et draconem.
</vers>
    <vers num="14"> Quoniam mihi adhæsit, liberabo
eum;
suscipiam eum, quoniam cognovit nomen meum.
</vers>
    <vers num="15"> Clamabit ad me, et ego exaudiam
eum;
cum ipso sum in tribulatione;
eripiam eum et glorificabo eum.
</vers>
    <vers num="16"> Longitudine dierum replebo eum
et ostendam illi salutare meum.</vers>
  </cap>
  <subtitulum>Psalmus 92 (91)</subtitulum>
  <cap num="92">
    <vers num="1"> <cursiva>Psalmus. Canticum. Pro die
Sabbati</cursiva>.
</vers>
    <vers num="2"> Bonum est confiteri Domino
et psallere nomini tuo, Altissime,
</vers>
    <vers num="3"> annuntiare mane misericordiam
tuam
et veritatem tuam per noctem
</vers>
    <vers num="4"> in decachordo et psalterio,
cum cantico in cithara.
</vers>
    <vers num="5"> Quia delectasti me, Domine, in
factura tua,
et in operibus manuum tuarum exsultabo.
</vers>
    <vers num="6"> Quam magnificata sunt opera tua,
Domine:
nimis profundæ factæ sunt cogitationes tuæ.
</vers>
    <vers num="7"> Vir insipiens non cognoscet,
et stultus non intelleget hæc.
</vers>
    <vers num="8"> Cum germinaverint peccatores sicut
fenum,
et floruerint omnes, qui operantur iniquitatem,
hoc tamen erit ad interitum in sæculum sæculi;
</vers>
    <vers num="9"> tu autem altissimus in æternum,
Domine.
</vers>
    <vers num="10"> Quoniam ecce inimici tui,
Domine,
quoniam ecce inimici tui peribunt,
et dispergentur omnes, qui operantur iniquitatem.
</vers>
    <vers num="11"> Exaltabis sicut unicornis cornu
meum,
perfusus sum oleo uberi.
</vers>
    <vers num="12"> Et despiciet oculus meus inimicos
meos,
et in insurgentibus in me malignantibus audiet auris mea.
—
</vers>
    <vers num="13"> Iustus ut palma florebit,
sicut cedrus Libani succrescet.
</vers>
    <vers num="14"> Plantati in domo Domini,
in atriis Dei nostri florebunt.
</vers>
    <vers num="15"> Adhuc fructus dabunt in senecta,
uberes et bene virentes erunt,
</vers>
    <vers num="16"> ut annuntient quoniam rectus
Dominus,
refugium meum, et non est iniquitas in eo.</vers>
  </cap>
  <subtitulum>Psalmus 93 (92)</subtitulum>
  <cap num="93">
    <vers num="1"> Dominus regnavit! Decorem indutus
est;
indutus est Dominus, fortitudine præcinxit se.
Etenim firmavit orbem terræ, qui non commovebitur.
</vers>
    <vers num="2"> Firmata sedes tua ex tunc,
a sæculo tu es.
</vers>
    <vers num="3"> Elevaverunt flumina, Domine.
elevaverunt flumina vocem suam,
elevaverunt flumina fragorem suum.
</vers>
    <vers num="4"> Super voces aquarum multarum,
super potentes elationes maris,
potens in altis Dominus.
</vers>
    <vers num="5"> Testimonia tua credibilia facta sunt
nimis;
domum tuam decet sanctitudo Domine,
in longitudinem dierum.</vers>
  </cap>
  <subtitulum>Psalmus 94 (93)</subtitulum>
  <cap num="94">
    <vers num="1"> Deus ultionum, Domine,
Deus ultionum, effulge.
</vers>
    <vers num="2"> Exaltare, qui iudicas terram,
redde retributionem superbis.
</vers>
    <vers num="3"> Usquequo peccatores, Domine,
usquequo peccatores exsultabunt?
</vers>
    <vers num="4"> Effabuntur et loquentur proterva,
gloriabuntur omnes, qui operantur iniquitatem. —
</vers>
    <vers num="5"> Populum tuum, Domine, humiliant
et hereditatem tuam vexant.
</vers>
    <vers num="6"> Viduam et advenam interficiunt
et pupillos occidunt.
</vers>
    <vers num="7"> Et dixerunt: « Non videbit
Dominus,
nec intelleget Deus Iacob ».
</vers>
    <vers num="8"> Intellegite, insipientes in
populo;
et stulti, quando sapietis?
</vers>
    <vers num="9"> Qui plantavit aurem, non audiet,
aut qui finxit oculum, non respiciet?
</vers>
    <vers num="10"> Qui corripit gentes, non arguet,
qui docet hominem scientiam?
</vers>
    <vers num="11"> Dominus scit cogitationes
hominum,
quoniam vanæ sunt.
</vers>
    <vers num="12"> Beatus homo, quem tu erudieris,
Domine,
et de lege tua docueris eum,
</vers>
    <vers num="13"> ut mitiges ei a diebus malis,
donec fodiatur peccatori fovea.
</vers>
    <vers num="14"> Quia non repellet Dominus plebem
suam
et hereditatem suam non derelinquet.
</vers>
    <vers num="15"> Quia ad iustitiam revertetur
iudicium,
et sequentur illam omnes, qui recto sunt corde.
</vers>
    <vers num="16"> Quis consurget mihi adversus
malignantes,
aut quis stabit mecum adversus operantes iniquitatem?
</vers>
    <vers num="17"> Nisi quia Dominus adiuvit me,
paulo minus habitasset in loco silentii anima mea.
</vers>
    <vers num="18"> Si dicebam: « Motus est
pes meus », misericordia tua, Domine, sustentabat
me.
</vers>
    <vers num="19"> In multitudine sollicitudinum mearum
in corde meo,
consolationes tuæ lætificaverunt animam meam.
</vers>
    <vers num="20"> Numquid sociabitur tibi sedes
iniquitatis,
quæ fingit molestiam contra præceptum?
</vers>
    <vers num="21"> Irruunt in animam iusti
et sanguinem innocentem condemnant.
</vers>
    <vers num="22"> Et factus est mihi Dominus in
præsidium,
et Deus meus in rupem refugii mei;
</vers>
    <vers num="23"> et reddet illis iniquitatem
ipsorum
et in malitia eorum disperdet eos,
</vers>
    <vers num="24"> disperdet illos Dominus Deus
noster.</vers>
  </cap>
  <subtitulum>Psalmus 95 (94)</subtitulum>
  <cap num="95">
    <vers num="1"> Venite, exsultemus Domino;
iubilemus Deo salutari nostro.
</vers>
    <vers num="2"> Præoccupemus faciem eius in
confessione
et in psalmis iubilemus ei.
</vers>
    <vers num="3"> Quoniam Deus magnus Dominus,
et rex magnus super omnes deos.
</vers>
    <vers num="4"> Quia in manu eius sunt profunda
terræ,
et altitudines montium ipsius sunt.
</vers>
    <vers num="5"> Quoniam ipsius est mare, et ipse
fecit illud,
et siccam manus eius formaverunt.
</vers>
    <vers num="6"> Venite, adoremus et procidamus
et genua flectamus ante Dominum, qui fecit nos,
</vers>
    <vers num="7"> quia ipse est Deus noster,
et nos populus pascuæ eius et oves manus eius.
</vers>
    <vers num="8"> Utinam hodie vocem eius audiatis:
« Nolite obdurare corda vestra,
</vers>
    <vers num="9"> sicut in Meriba, secundum diem Massa
in deserto,
ubi tentaverunt me patres vestri:
probaverunt me, etsi viderunt opera mea.
</vers>
    <vers num="10"> Quadraginta annis tæduit me
generationis illius
et dixi: Populus errantium corde sunt isti.
</vers>
    <vers num="11"> Et ipsi non cognoverunt vias
meas;
ideo iuravi in ira mea:
Non introibunt in requiem meam ».</vers>
  </cap>
  <subtitulum>Psalmus 96 (95)</subtitulum>
  <cap num="96">
    <vers num="1"> Cantate Domino canticum novum,
cantate Domino, omnis terra.
</vers>
    <vers num="2"> Cantate Domino, benedicite nomini
eius,
annuntiate de die in diem salutare eius.
</vers>
    <vers num="3"> Annuntiate inter gentes gloriam
eius,
in omnibus populis mirabilia eius.
</vers>
    <vers num="4"> Quoniam magnus Dominus et laudabilis
nimis,
terribilis est super omnes deos.
</vers>
    <vers num="5"> Quoniam omnes dii gentium inania,
Dominus autem cælos fecit.
</vers>
    <vers num="6"> Magnificentia et pulchritudo in
conspectu eius,
potentia et decor in sanctuario eius.
</vers>
    <vers num="7"> Afferte Domino, familiæ
populorum,
afferte Domino gloriam et potentiam,
</vers>
    <vers num="8"> afferte Domino gloriam nominis
eius.
Tollite hostias et introite in atria eius,
</vers>
    <vers num="9"> adorate Dominum in splendore
sancto.
Contremiscite a facie eius, universa terra;
</vers>
    <vers num="10"> dicite in gentibus:
« Dominus regnavit! ».
Etenim correxit orbem terræ, qui non commovebitur;
iudicabit populos in æquitate.
</vers>
    <vers num="11"> Lætentur cæli, et exsultet
terra,
sonet mare et plenitudo eius;
</vers>
    <vers num="12"> gaudebunt campi et omnia, quæ in
eis sunt.
Tunc exsultabunt omnia ligna silvarum
</vers>
    <vers num="13"> a facie Domini, quia venit,
quoniam venit iudicare terram.
Iudicabit orbem terræ in iustitia
et populos in veritate sua.</vers>
  </cap>
  <subtitulum>Psalmus 97 (96)</subtitulum>
  <cap num="97">
    <vers num="1"> Dominus regnavit! Exsultet
terra,
lætentur insulæ multæ.
</vers>
    <vers num="2"> Nubes et caligo in circuitu eius,
iustitia et iudicium firmamentum sedis eius.
</vers>
    <vers num="3"> Ignis ante ipsum præcedet
et inflammabit in circuitu inimicos eius.
</vers>
    <vers num="4"> Illustrarunt fulgura eius orbem
terræ:
vidit et contremuit terra.
</vers>
    <vers num="5"> Montes sicut cera fluxerunt a facie
Domini,
a facie Domini omnis terra.
</vers>
    <vers num="6"> Annuntiaverunt cæli iustitiam
eius,
et viderunt omnes populi gloriam eius.
</vers>
    <vers num="7"> Confundantur omnes, qui adorant
sculptilia,
et qui gloriantur in simulacris suis.
Adorate eum, omnes angeli eius.
</vers>
    <vers num="8"> Audivit et lætata est Sion,
et exsultaverunt filiæ Iudæ
propter iudicia tua, Domine.
</vers>
    <vers num="9"> Quoniam tu Dominus, Altissimus super
omnem terram,
nimis exaltatus es super omnes deos.
</vers>
    <vers num="10"> Qui diligitis Dominum, odite
malum;
custodit ipse animas sanctorum suorum,
de manu peccatoris liberabit eos.
</vers>
    <vers num="11"> Lux orta est iusto,
et rectis corde lætitia.
</vers>
    <vers num="12"> Lætamini, iusti, in Domino
et confitemini memoriæ sanctitatis eius.</vers>
  </cap>
  <subtitulum>Psalmus 98 (97)</subtitulum>
  <cap num="98">
    <vers num="1"> <cursiva>Psalmus</cursiva>.
Cantate Domino canticum novum,
quia mirabilia fecit.
Salvavit sibi dextera eius,
et brachium sanctum eius.
</vers>
    <vers num="2"> Notum fecit Dominus salutare
suum,
in conspectu gentium revelavit iustitiam suam.
</vers>
    <vers num="3"> Recordatus est misericordiæ suæ
et veritatis suæ domui Israel.
Viderunt omnes termini terræ
salutare Dei nostri.
</vers>
    <vers num="4"> Iubilate Deo, omnis terra;
erumpite, exsultate et psallite.
</vers>
    <vers num="5"> Psallite Domino in cithara,
in cithara et voce psalmi;
</vers>
    <vers num="6"> in tubis ductilibus et voce tubæ
corneæ,
iubilate in conspectu regis Domini.
</vers>
    <vers num="7"> Sonet mare et plenitudo eius,
orbis terrarum et qui habitant in eo.
</vers>
    <vers num="8"> Flumina plaudent manu,
simul montes exsultabunt
</vers>
    <vers num="9"> a conspectu Domini, quoniam venit
iudicare terram.
Iudicabit orbem terrarum in iustitia
et populos in æquitate.</vers>
  </cap>
  <subtitulum>Psalmus 99 (98)</subtitulum>
  <cap num="99">
    <vers num="1"> Dominus regnavit! Commoveantur
populi
sedet super cherubim, moveatur terra.
</vers>
    <vers num="2"> Dominus in Sion magnus
et excelsus super omnes populos.
</vers>
    <vers num="3"> Confiteantur nomini tuo magno et
terribili,
quoniam sanctum est.
</vers>
    <vers num="4"> Rex potens iudicium diligit:
tu statuisti, quæ recta sunt,
iudicium et iustitiam in Iacob tu fecisti.
</vers>
    <vers num="5"> Exaltate Dominum Deum nostrum
et adorate ad scabellum pedum eius,
quoniam sanctus est.
</vers>
    <vers num="6"> Moyses et Aaron in sacerdotibus
eius,
et Samuel inter eos, qui invocant nomen eius.
Invocabant Dominum, et ipse exaudiebat eos,
</vers>
    <vers num="7"> in columna nubis loquebatur ad
eos.
Custodiebant testimonia eius
et præceptum, quod dedit illis.
</vers>
    <vers num="8"> Domine Deus noster, tu exaudiebas
eos;
Deus, tu propitius fuisti eis,
ulciscens autem adinventiones eorum.
</vers>
    <vers num="9"> Exaltate Dominum Deum nostrum
et adorate ad montem sanctum eius,
quoniam sanctus Dominus Deus noster.</vers>
  </cap>
  <subtitulum>Psalmus 100 (99)</subtitulum>
  <cap num="100">
    <vers num="1"> <cursiva>Psalmus. Ad gratiarum
actionem</cursiva>.
</vers>
    <vers num="2"> Iubilate Domino, omnis terra,
servite Domino in lætitia;
introite in conspectu eius in exsultatione.
</vers>
    <vers num="3"> Scitote quoniam Dominus ipse est
Deus;
ipse fecit nos, et ipsius sumus,
populus eius et oves pascuæ eius.
</vers>
    <vers num="4"> Introite portas eius in
confessione,
atria eius in hymnis,
confitemini illi, benedicite nomini eius.
</vers>
    <vers num="5"> Quoniam suavis est Dominus;
in æternum misericordia eius,
et usque in generationem et generationem veritas eius.</vers>
  </cap>
  <subtitulum>Psalmus 101 (100)</subtitulum>
  <cap num="101">
    <vers num="1"> <cursiva>David. Psalmus</cursiva>.
Misericordiam et iudicium cantabo;
tibi, Domine, psallam.
</vers>
    <vers num="2"> Intellegam in via immaculata;
quando venies ad me?
Perambulabo in innocentia cordis mei,
in medio domus meæ.
</vers>
    <vers num="3"> Non proponam ante oculos meos rem
iniustam;
facientem prævaricationes odio habebo,
non adhærebit mihi.
</vers>
    <vers num="4"> Cor pravum recedet a me,
malignum non cognoscam.
</vers>
    <vers num="5"> Detrahentem secreto proximo suo,
hunc cessare faciam;
superbum oculo et inflatum corde,
hunc non sustinebo.
</vers>
    <vers num="6"> Oculi mei ad fideles terræ, ut
sedeant mecum;
qui ambulat in via immaculata, hic mihi ministrabit.
</vers>
    <vers num="7"> Non habitabit in medio domus meæ,
qui facit superbiam;
qui loquitur iniqua, non stabit in conspectu oculorum meorum.
</vers>
    <vers num="8"> In matutino cessare faciam omnes
peccatores terræ,
ut disperdam de civitate Domini omnes operantes iniquitatem.</vers>
  </cap>
  <subtitulum>Psalmus 102 (101)</subtitulum>
  <cap num="102">
    <vers num="1"> Preces afflicti, qui defessus
angorem suum ante Dominum profundit.
</vers>
    <vers num="2"> Domine, exaudi orationem meam,
et clamor meus ad te veniat.
</vers>
    <vers num="3"> Non abscondas faciem tuam a me;
in quacumque die tribulor,
inclina ad me aurem tuam.
In quacumque die invocavero te,
velociter exaudi me.
</vers>
    <vers num="4"> Quia defecerunt sicut fumus dies
mei,
et ossa mea sicut cremium aruerunt.
</vers>
    <vers num="5"> Percussum est ut fenum et aruit cor
meum,
etenim oblitus sum comedere panem meum.
</vers>
    <vers num="6"> A voce gemitus mei
adhæsit os meum carni meæ.
</vers>
    <vers num="7"> Similis factus sum pellicano
solitudinis,
factus sum sicut nycticorax in ruinis.
</vers>
    <vers num="8"> Vigilavi et factus sum sicut passer
solitarius in tecto.
</vers>
    <vers num="9"> Tota die exprobrabant mihi inimici
mei,
exardescentes in me per me iurabant.
</vers>
    <vers num="10"> Quia cinerem tamquam panem
manducabam
et potum meum cum fletu miscebam,
</vers>
    <vers num="11"> a facie iræ et increpationis
tuæ,
quia elevans allisisti me.
</vers>
    <vers num="12"> Dies mei sicut umbra
declinaverunt,
et ego sicut fenum arui.
</vers>
    <vers num="13"> Tu autem, Domine, in æternum
permanes,
et memoriale tuum in generationem et generationem.
</vers>
    <vers num="14"> Tu exsurgens misereberis Sion,
quia tempus miserendi eius,
quia venit tempus,
</vers>
    <vers num="15"> quoniam placuerunt servis tuis
lapides eius,
et pulveris eius miserentur.
</vers>
    <vers num="16"> Et timebunt gentes nomen tuum,
Domine,
et omnes reges terræ gloriam tuam,
</vers>
    <vers num="17"> quia ædificavit Dominus Sion
et apparuit in gloria sua.
</vers>
    <vers num="18"> Respexit in orationem inopum
et non sprevit precem eorum.
</vers>
    <vers num="19"> Scribantur hæc pro generatione
altera,
et populus, qui creabitur, laudabit Dominum.
</vers>
    <vers num="20"> Quia prospexit de excelso sanctuario
suo,
Dominus de cælo in terram aspexit,
</vers>
    <vers num="21"> ut audiret gemitus compeditorum, ut
solveret filios mortis;
</vers>
    <vers num="22"> ut annuntient in Sion nomen
Domini
et laudem eius in Ierusalem,
</vers>
    <vers num="23"> cum congregati fuerint populi in
unum
et regna, ut serviant Domino.
</vers>
    <vers num="24"> Humiliavit in via virtutem meam,
abbreviavit dies meos.
Dicam: « Deus meus,
</vers>
    <vers num="25"> ne auferas me in dimidio dierum
meorum;
in generationem et generationem sunt anni tui.
</vers>
    <vers num="26"> Initio terram fundasti;
et opera manuum tuarum sunt cæli.
</vers>
    <vers num="27"> Ipsi peribunt, tu autem
permanes;
et omnes sicut vestimentum veterascent,
et sicut opertorium mutabis eos, et mutabuntur.
</vers>
    <vers num="28"> Tu autem idem ipse es, et anni tui
non deficient.
</vers>
    <vers num="29"> Filii servorum tuorum
habitabunt,
et semen eorum in conspectu tuo firmabitur ».</vers>
  </cap>
  <subtitulum>Psalmus 103 (102)</subtitulum>
  <cap num="103">
    <vers num="1"> <cursiva>David</cursiva>.
Benedic, anima mea, Domino,
et omnia, quæ intra me sunt, nomini sancto eius.
</vers>
    <vers num="2"> Benedic, anima mea, Domino
et noli oblivisci omnes retributiones eius.
</vers>
    <vers num="3"> Qui propitiatur omnibus iniquitatibus
tuis,
qui sanat omnes infirmitates tuas;
</vers>
    <vers num="4"> qui redimit de interitu vitam
tuam,
qui coronat te in misericordia et miserationibus;
</vers>
    <vers num="5"> qui replet in bonis ætatem tuam:
renovabitur ut aquilæ iuventus tua.
</vers>
    <vers num="6"> Faciens iustitias Dominus
et iudicium omnibus iniuriam patientibus.
</vers>
    <vers num="7"> Notas fecit vias suas Moysi,
filiis Israel adinventiones suas. —
</vers>
    <vers num="8"> Miserator et misericors Dominus,
longanimis et multæ misericordiæ.
</vers>
    <vers num="9"> Non in perpetuum contendet
neque in æternum irascetur.
</vers>
    <vers num="10"> Non secundum peccata nostra fecit
nobis
neque secundum iniquitates nostras retribuit nobis.
</vers>
    <vers num="11"> Quoniam, quantum exaltatur cælum a
terra,
prævaluit misericordia eius super timentes eum;
</vers>
    <vers num="12"> quantum distat ortus ab
occidente,
longe fecit a nobis iniquitates nostras.
</vers>
    <vers num="13"> Quomodo miseretur pater
filiorum,
misertus est Dominus timentibus se.
</vers>
    <vers num="14"> Quoniam ipse cognovit figmentum
nostrum,
recordatus est quoniam pulvis sumus.
</vers>
    <vers num="15"> Homo: sicut fenum dies eius,
tamquam flos agri sic efflorebit.
</vers>
    <vers num="16"> Spirat ventus in illum, et non
subsistet,
et non cognoscet eum amplius locus eius.
</vers>
    <vers num="17"> Misericordia autem Domini ab
æterno
et usque in æternum super timentes eum;
et iustitia illius in filios filiorum,
</vers>
    <vers num="18"> in eos, qui servant testamentum
eius
et memores sunt mandatorum ipsius ad faciendum ea.
</vers>
    <vers num="19"> Dominus in cælo paravit sedem
suam,
et regnum ipsius omnibus dominabitur.
</vers>
    <vers num="20"> Benedicite Domino, omnes angeli
eius, potentes virtute, facientes verbum illius
in audiendo vocem sermonum eius.
</vers>
    <vers num="21"> Benedicite Domino, omnes virtutes
eius,
ministri eius, qui facitis voluntatem eius.
</vers>
    <vers num="22"> Benedicite Domino, omnia opera
eius,
in omni loco dominationis eius.
Benedic, anima mea, Domino.</vers>
  </cap>
  <subtitulum>Psalmus 104 (103)</subtitulum>
  <cap num="104">
    <vers num="1"> Benedic, anima mea, Domino.
Domine Deus meus, magnificatus es vehementer!
Maiestatem et decorem induisti,
</vers>
    <vers num="2"> amictus lumine sicut vestimento.
Extendens cælum sicut velum,
</vers>
    <vers num="3"> qui exstruis in aquis cenacula
tua.
Qui ponis nubem ascensum tuum,
qui ambulas super pennas ventorum.
</vers>
    <vers num="4"> Qui facis angelos tuos spiritus
et ministros tuos ignem urentem.
</vers>
    <vers num="5"> Qui fundasti terram super
stabilitatem suam,
non inclinabitur in sæculum sæculi.
</vers>
    <vers num="6"> Abyssus sicut vestimentum operuit
eam,
super montes stabant aquæ.
</vers>
    <vers num="7"> Ab increpatione tua fugiunt,
a voce tonitrui tui formidant.
</vers>
    <vers num="8"> Ascendunt in montes et descendunt in
valles,
in locum, quem statuisti eis.
</vers>
    <vers num="9"> Terminum posuisti, quem non
transgredientur,
neque convertentur operire terram.
</vers>
    <vers num="10"> Qui emittis fontes in torrentes;
inter medium montium pertransibunt,
</vers>
    <vers num="11"> potabunt omnes bestias agri,
exstinguent onagri sitim suam.
</vers>
    <vers num="12"> Super ea volucres cæli
habitabunt,
de medio ramorum dabunt voces.
</vers>
    <vers num="13"> Rigas montes de cenaculis tuis,
de fructu operum tuorum satias terram.
</vers>
    <vers num="14"> Producis fenum iumentis
et herbam servituti hominum,
educens panem de terra
</vers>
    <vers num="15"> et vinum, quod lætificat cor
hominis;
exhilarans faciem in oleo,
panis autem cor hominis confirmat.
</vers>
    <vers num="16"> Saturabuntur ligna Domini
et cedri Libani, quas plantavit.
</vers>
    <vers num="17"> Illic passeres nidificabunt,
erodii domus in vertice earum.
</vers>
    <vers num="18"> Montes excelsi cervis,
petræ refugium hyracibus.
</vers>
    <vers num="19"> Fecit lunam ad tempora signanda,
sol cognovit occasum suum.
</vers>
    <vers num="20"> Posuisti tenebras, et facta est
nox:
in ipsa reptabunt omnes bestiæ silvæ,
</vers>
    <vers num="21"> catuli leonum rugientes, ut
rapiant
et quærant a Deo escam sibi.
</vers>
    <vers num="22"> Oritur sol, et congregantur
et in cubilibus suis recumbunt.
</vers>
    <vers num="23"> Exit homo ad opus suum
et ad operationem suam usque ad vesperum.
</vers>
    <vers num="24"> Quam multiplicata sunt opera tua,
Domine!
Omnia in sapientia fecisti,
impleta est terra creatura tua.
</vers>
    <vers num="25"> Hoc mare magnum et spatiosum et
latum:
illic reptilia, quorum non est numerus,
animalia pusilla cum magnis;
</vers>
    <vers num="26"> illic naves pertransibunt,
Leviathan, quem formasti ad ludendum cum eo.
</vers>
    <vers num="27"> Omnia a te exspectant,
ut des illis escam in tempore suo.
</vers>
    <vers num="28"> Dante te illis, colligent,
aperiente te manum tuam, implebuntur bonis.
</vers>
    <vers num="29"> Avertente autem te faciem,
turbabuntur;
auferes spiritum eorum, et deficient
et in pulverem suum revertentur.
</vers>
    <vers num="30"> Emittes spiritum tuum, et
creabuntur,
et renovabis faciem terræ.
</vers>
    <vers num="31"> Sit gloria Domini in sæculum;
lætetur Dominus in operibus suis.
</vers>
    <vers num="32"> Qui respicit terram et facit eam
tremere,
qui tangit montes, et fumigant.
</vers>
    <vers num="33"> Cantabo Domino in vita mea,
psallam Deo meo quamdiu sum.
</vers>
    <vers num="34"> Iucundum sit ei eloquium meum,
ego vero delectabor in Domino.
</vers>
    <vers num="35"> Deficiant peccatores a terra
et iniqui, ita ut non sint.
Benedic, anima mea, Domino.</vers>
  </cap>
  <subtitulum>Psalmus 105 (104)</subtitulum>
  <cap num="105">
    <vers num="1"> <cursiva>ALLELUIA</cursiva>.
Confitemini Domino et invocate nomen eius,
annuntiate inter gentes opera eius.
</vers>
    <vers num="2"> Cantate ei et psallite ei,
meditamini in omnibus mirabilibus eius.
</vers>
    <vers num="3"> Laudamini in nomine sancto eius,
lætetur cor quærentium Dominum.
</vers>
    <vers num="4"> Quærite Dominum et potentiam
eius,
quærite faciem eius semper.
</vers>
    <vers num="5"> Mementote mirabilium eius, quæ
fecit,
prodigia eius et iudicia oris eius,
</vers>
    <vers num="6"> semen Abraham, servi eius,
filii Iacob, electi eius.
</vers>
    <vers num="7"> Ipse Dominus Deus noster;
in universa terra iudicia eius.
</vers>
    <vers num="8"> Memor fuit in sæculum testamenti
sui,
verbi, quod mandavit in mille generationes,
</vers>
    <vers num="9"> quod disposuit cum Abraham,
et iuramenti sui ad Isaac.
</vers>
    <vers num="10"> Et statuit illud Iacob in
præceptum
et Israel in testamentum æternum
</vers>
    <vers num="11"> dicens: « Tibi dabo
terram Chanaan
funiculum hereditatis vestræ ».
</vers>
    <vers num="12"> Cum essent numero brevi,
paucissimi et peregrini in ea,
</vers>
    <vers num="13"> et pertransirent de gente in
gentem
et de regno ad populum alterum,
</vers>
    <vers num="14"> non permisit hominem nocere eis
et corripuit pro eis reges:
</vers>
    <vers num="15"> « Nolite tangere christos
meos
et in prophetis meis nolite malignari ».
</vers>
    <vers num="16"> Et vocavit famem super terram
et omne baculum panis contrivit.
</vers>
    <vers num="17"> Misit ante eos virum,
in servum venumdatus est Ioseph.
</vers>
    <vers num="18"> Strinxerunt in compedibus pedes
eius,
in ferrum intravit collum eius,
</vers>
    <vers num="19"> donec veniret verbum eius,
eloquium Domini purgaret eum.
</vers>
    <vers num="20"> Misit rex et solvit eum,
princeps populorum, et dimisit eum;
</vers>
    <vers num="21"> constituit eum dominum domus
suæ
et principem omnis possessionis suæ,
</vers>
    <vers num="22"> ut erudiret principes eius sicut
semetipsum
et senes eius prudentiam doceret.
</vers>
    <vers num="23"> Et intravit Israel in Ægyptum,
et Iacob peregrinus fuit in terra Cham.
</vers>
    <vers num="24"> Et auxit populum suum vehementer
et confortavit eum super inimicos eius.
</vers>
    <vers num="25"> Convertit cor eorum, ut odirent
populum eius
et dolum facerent in servos eius.
</vers>
    <vers num="26"> Misit Moysen servum suum,
Aaron, quem elegit.
</vers>
    <vers num="27"> Posuit in eis verba signorum
suorum
et prodigiorum in terra Cham.
</vers>
    <vers num="28"> Misit tenebras et obscuravit,
et restiterunt sermonibus eius.
</vers>
    <vers num="29"> Convertit aquas eorum in
sanguinem
et occidit pisces eorum.
</vers>
    <vers num="30"> Edidit terra eorum ranas
in penetralibus regum ipsorum.
</vers>
    <vers num="31"> Dixit, et venit cœnomyia
et scinifes in omnibus finibus eorum.
</vers>
    <vers num="32"> Posuit pluvias eorum grandinem,
ignem comburentem in terra ipsorum.
</vers>
    <vers num="33"> Et percussit vineas eorum et
ficulneas eorum
et contrivit lignum finium eorum.
</vers>
    <vers num="34"> Dixit, et venit locusta
et bruchus, cuius non erat numerus,
</vers>
    <vers num="35"> et comedit omne fenum in terra
eorum
et comedit fructum terræ eorum.
</vers>
    <vers num="36"> Et percussit omne primogenitum in
terra eorum,
primitias omnis roboris eorum.
</vers>
    <vers num="37"> Et eduxit eos cum argento et
auro;
et non erat in tribubus eorum infirmus.
</vers>
    <vers num="38"> Lætata est Ægyptus in profectione
eorum,
quia incubuit timor eorum super eos.
</vers>
    <vers num="39"> Expandit nubem in protectionem
et ignem, ut luceret eis per noctem.
</vers>
    <vers num="40"> Petierunt, et venit coturnix,
et pane cæli saturavit eos.
</vers>
    <vers num="41"> Dirupit petram, et fluxerunt
aquæ,
abierunt in sicco flumina.
</vers>
    <vers num="42"> Quoniam memor fuit verbi sancti
sui
ad Abraham puerum suum.
</vers>
    <vers num="43"> Et eduxit populum suum in
exsultatione,
electos suos in lætitia.
</vers>
    <vers num="44"> Et dedit illis regiones gentium,
et labores populorum possederunt,
</vers>
    <vers num="45"> ut custodiant iustificationes
eius
et leges eius servent.
<cursiva>ALLELUIA</cursiva>.</vers>
  </cap>
  <subtitulum>Psalmus 106 (105)</subtitulum>
  <cap num="106">
    <vers num="1"> <cursiva>ALLELUIA</cursiva>.
Confitemini Domino, quoniam bonus,
quoniam in sæculum misericordia eius.
</vers>
    <vers num="2"> Quis loquetur potentias Domini,
auditas faciet omnes laudes eius?
</vers>
    <vers num="3"> Beati, qui custodiunt iudicium
et faciunt iustitiam in omni tempore.
</vers>
    <vers num="4"> Memento nostri, Domine, in
beneplacito populi tui,
visita nos in salutari tuo,
</vers>
    <vers num="5"> ut videamus bona electorum
tuorum,
ut lætemur in lætitia gentis tuæ,
ut gloriemur cum hereditate tua.
</vers>
    <vers num="6"> Peccavimus cum patribus nostris,
iniuste egimus, iniquitatem fecimus.
</vers>
    <vers num="7"> Patres nostri in Ægypto non
intellexerunt mirabilia tua,
non fuerunt memores multitudinis misericordiarum tuarum
et irritaverunt ascendentes in mare, mare Rubrum.
</vers>
    <vers num="8"> Et salvavit eos propter nomen
suum,
ut notam faceret potentiam suam. —
</vers>
    <vers num="9"> Et increpuit mare Rubrum, et
exsiccatum est,
et deduxit eos in abyssis sicut in deserto.
</vers>
    <vers num="10"> Et salvavit eos de manu odientis
et redemit eos de manu inimici.
</vers>
    <vers num="11"> Et operuit aqua tribulantes eos:
unus ex eis non remansit.
</vers>
    <vers num="12"> Et crediderunt verbis eius
et cantaverunt laudem eius.
</vers>
    <vers num="13"> Cito obliti sunt operum eius
et non sustinuerunt consilium eius;
</vers>
    <vers num="14"> et concupierunt concupiscentiam in
deserto
et tentaverunt Deum in inaquoso.
</vers>
    <vers num="15"> Et dedit eis petitionem ipsorum
et misit saturitatem in animas eorum.
</vers>
    <vers num="16"> Et zelati sunt Moysen in
castris,
Aaron sanctum Domini.
</vers>
    <vers num="17"> Aperta est terra et deglutivit
Dathan
et operuit super congregationem Abiram.
</vers>
    <vers num="18"> Et exarsit ignis in synagoga
eorum,
flamma combussit peccatores.
</vers>
    <vers num="19"> Et fecerunt vitulum in Horeb
et adoraverunt sculptile;
</vers>
    <vers num="20"> et mutaverunt gloriam suam
in similitudinem tauri comedentis fenum.
</vers>
    <vers num="21"> Obliti sunt Deum, qui salvavit
eos,
qui fecit magnalia in Ægypto,
</vers>
    <vers num="22"> mirabilia in terra Cham,
terribilia in mari Rubro.
</vers>
    <vers num="23"> Et dixit quia disperderet eos,
nisi affuisset Moyses electus eius:
stetit in confractione in conspectu eius,
ut averteret iram eius, ne destrueret eos.
</vers>
    <vers num="24"> Et pro nihilo habuerunt terram
desiderabilem,
non crediderunt verbo eius.
</vers>
    <vers num="25"> Et murmuraverunt in tabernaculis
suis,
non exaudierunt vocem Domini.
</vers>
    <vers num="26"> Et elevavit manum suam super
eos,
ut prosterneret eos in deserto
</vers>
    <vers num="27"> et ut deiceret semen eorum in
nationibus
et dispergeret eos in regionibus.
</vers>
    <vers num="28"> Et adhæserunt Baalphegor
et comederunt sacrificia mortuorum;
</vers>
    <vers num="29"> et irritaverunt eum in
adinventionibus suis,
et irrupit in eos ruina.
</vers>
    <vers num="30"> Et stetit Phinees et fecit
iudicium,
et cessavit quassatio,
</vers>
    <vers num="31"> et reputatum est ei in iustitiam
in generationem et generationem usque in sempiternum.
</vers>
    <vers num="32"> Et irritaverunt eum ad aquas
Meriba,
et vexatus est Moyses propter eos,
</vers>
    <vers num="33"> quia exacerbaverunt spiritum
eius,
et temere locutus est in labiis suis.
</vers>
    <vers num="34"> Non disperdiderunt gentes,
quas dixit Dominus illis.
</vers>
    <vers num="35"> Et commixti sunt inter gentes
et didicerunt opera eorum.
</vers>
    <vers num="36"> Et servierunt sculptilibus
eorum,
et factum est illis in scandalum.
</vers>
    <vers num="37"> Et immolaverunt filios suos
et filias suas dæmoniis.
</vers>
    <vers num="38"> Et effuderunt sanguinem
innocentem,
sanguinem filiorum suorum et filiarum suarum,
quas sacrificaverunt sculptilibus Chanaan.
Et infecta est terra in sanguinibus,
</vers>
    <vers num="39"> et contaminati sunt in operibus
suis
et fornicati sunt in adinventionibus suis.
</vers>
    <vers num="40"> Et exarsit ira Dominus in populum
suum
et abominatus est hereditatem suam
</vers>
    <vers num="41"> et tradidit eos in manus
gentium,
et dominati sunt eorum, qui oderunt eos.
</vers>
    <vers num="42"> Et tribulaverunt eos inimici
eorum,
et humiliati sunt sub manibus eorum.
</vers>
    <vers num="43"> Sæpe liberavit eos;
ipsi autem exacerbaverunt eum in consilio suo
et corruerunt in iniquitatibus suis.
</vers>
    <vers num="44"> Et vidit tribulationem eorum,
cum audivit clamorem eorum. —
</vers>
    <vers num="45"> Et memor fuit testamenti sui
et pænituit eum secundum multitudinem misericordiæ suæ.
</vers>
    <vers num="46"> Et dedit eos in miserationes
in conspectu omnium, qui captivos duxerant eos.
</vers>
    <vers num="47"> Salvos nos fac, Domine Deus
noster,
et congrega nos de nationibus,
ut confiteamur nomini sancto tuo
et gloriemur in laude tua.
</vers>
    <vers num="48"> Benedictus Dominus, Deus Israel,
a sæculo et usque in sæculum.
Et dicet omnis populus: « Fiat, fiat ».</vers>
  </cap>
  <subtitulum>Psalmus 107 (106)</subtitulum>
  <cap num="107">
    <vers num="1"> <cursiva>ALLELUIA</cursiva>.
Confitemini Domino, quoniam bonus,
quoniam in sæculum misericordia eius.
</vers>
    <vers num="2"> Dicant, qui redempti sunt a
Domino,
quos redemit de manu adversarii
</vers>
    <vers num="3"> et de regionibus congregavit eos,
a solis ortu et occasu,
ab aquilone et mari.
</vers>
    <vers num="4"> Erraverunt in solitudine, in
inaquoso,
viam civitatis habitationis non invenerunt.
</vers>
    <vers num="5"> Esurientes et sitientes,
anima eorum in ipsis defecit.
</vers>
    <vers num="6"> Et clamaverunt ad Dominum, cum
tribularentur,
et de necessitatibus eorum eripuit eos.
</vers>
    <vers num="7"> Et deduxit eos in viam rectam,
ut irent in civitatem habitationis.
</vers>
    <vers num="8"> Confiteantur Domino propter
misericordiam eius
et mirabilia eius in filios hominum,
</vers>
    <vers num="9"> quia satiavit animam sitientem
et animam esurientem replevit bonis.
</vers>
    <vers num="10"> Sedentes in tenebris et umbra
mortis,
vincti in mendicitate et ferro,
</vers>
    <vers num="11"> quia exacerbaverunt eloquia Dei
et consilium Altissimi spreverunt.
</vers>
    <vers num="12"> Et humiliavit in laboribus cor
eorum,
infirmati sunt, nec fuit qui adiuvaret.
</vers>
    <vers num="13"> Et clamaverunt ad Dominum, cum
tribularentur,
et de necessitatibus eorum liberavit eos.
</vers>
    <vers num="14"> Et eduxit eos de tenebris et umbra
mortis
et vincula eorum dirupit.
</vers>
    <vers num="15"> Confiteantur Domino propter
misericordiam eius
et mirabilia eius in filios hominum,
</vers>
    <vers num="16"> quia contrivit portasaereas
et vectes ferreos confregit.
</vers>
    <vers num="17"> Stulti facti sunt in via iniquitatis
suæ
et propter iniustitias suas afflicti sunt;
</vers>
    <vers num="18"> omnem escam abominata est anima
eorum,
et appropinquaverunt usque ad portas mortis.
</vers>
    <vers num="19"> Et clamaverunt ad Dominum, cum
tribularentur,
et de necessitatibus eorum liberavit eos.
</vers>
    <vers num="20"> Misit verbum suum et sanavit eos
et eripuit eos de interitionibus eorum.
</vers>
    <vers num="21"> Confiteantur Domino propter
misericordiam eius
et mirabilia eius in filios hominum;
</vers>
    <vers num="22"> et sacrificent sacrificium
laudis
et annuntient opera eius in exsultatione.
</vers>
    <vers num="23"> Qui descendunt mare in navibus,
facientes operationem in aquis multis,
</vers>
    <vers num="24"> ipsi viderunt opera Domini
et mirabilia eius in profundo.
</vers>
    <vers num="25"> Dixit et excitavit spiritum
procellæ,
et exaltati sunt fluctus eius.
</vers>
    <vers num="26"> Ascendunt usque ad cælos
et descendunt usque ad abyssos;
anima eorum in malis tabescebat.
</vers>
    <vers num="27"> Turbati sunt et moti sunt sicut
ebrius,
et omnis sapientia eorum devorata est.
</vers>
    <vers num="28"> Et clamaverunt ad Dominum, cum
tribularentur,
et de necessitatibus eorum eduxit eos.
</vers>
    <vers num="29"> Et statuit procellam eius in
auram,
et tacuerunt fluctus eius.
</vers>
    <vers num="30"> Et lætati sunt, quia siluerunt,
et deduxit eos in portum voluntatis eorum.
</vers>
    <vers num="31"> Confiteantur Domino propter
misericordiam eius
et mirabilia eius in filios hominum;
</vers>
    <vers num="32"> et exaltent eum in ecclesia
plebis
et in conventu seniorum laudent eum.
</vers>
    <vers num="33"> Posuit flumina in desertum
et exitus aquarum in sitim,
</vers>
    <vers num="34"> terram fructiferam in salsuginem
a malitia inhabitantium in ea.
</vers>
    <vers num="35"> Posuit desertum in stagna
aquarum
et terram sine aqua in exitus aquarum.
</vers>
    <vers num="36"> Et collocavit illic esurientes,
et constituerunt civitatem habitationis.
</vers>
    <vers num="37"> Et seminaverunt agros et
plantaverunt vineas,
et fecerunt fructum in proventum suum.
</vers>
    <vers num="38"> Et benedixit eis, et multiplicati
sunt nimis,
et iumenta eorum non minoravit.
</vers>
    <vers num="39"> Et pauci facti sunt et vexati
sunt
a tribulatione malorum et dolore.
</vers>
    <vers num="40"> Effudit contemptionem super
principes
et errare fecit eos in deserto invio.
</vers>
    <vers num="41"> Et suscepit pauperem de inopia
et posuit sicut oves familias.
</vers>
    <vers num="42"> Videbunt recti et lætabuntur,
et omnis iniquitas oppilabit os suum.
</vers>
    <vers num="43"> Quis sapiens, et custodiet hæc
et intelleget misericordias Domini?.</vers>
  </cap>
  <subtitulum>Psalmus 108 (107)</subtitulum>
  <cap num="108">
    <vers num="1"> <cursiva>Canticum. Psalmus.
David</cursiva>.
</vers>
    <vers num="2"> Paratum cor meum, Deus,
paratum cor meum,
cantabo et psallam. Euge, gloria mea!
</vers>
    <vers num="3"> Exsurge, psalterium et cithara,
excitabo auroram.
</vers>
    <vers num="4"> Confitebor tibi in populis,
Domine,
et psallam tibi in nationibus,
</vers>
    <vers num="5"> quia magna est usque ad cælos
misericordia tua,
et usque ad nubes veritas tua.
</vers>
    <vers num="6"> Exaltare super cælos, Deus,
et super omnem terram gloria tua.
</vers>
    <vers num="7"> Ut liberentur dilecti tui,
salvum fac dextera tua et exaudi me.
</vers>
    <vers num="8"> Deus locutus est in sancto suo:
« Exsultabo et dividam Sichimam
et convallem Succoth dimetiar;
</vers>
    <vers num="9"> meus est Galaad, et meus est
Manasses,
et Ephraim fortitudo capitis mei,
Iuda sceptrum meum.
</vers>
    <vers num="10"> Moab lebes lavacri mei;
super Idumæam extendam calceamentum meum,
super Philistæam vociferabor ».
</vers>
    <vers num="11"> Quis deducet me in civitatem
munitam?
Quis deducet me usque in Idumæam?.
</vers>
    <vers num="12"> Nonne, Deus, qui reppulisti nos?
Et non exibis, Deus, in virtutibus nostris?
</vers>
    <vers num="13"> Da nobis auxilium de
tribulatione,
quia vana salus hominis.
</vers>
    <vers num="14"> In Deo faciemus virtutem,
et ipse conculcabit inimicos nostros.</vers>
  </cap>
  <subtitulum>Psalmus 109 (108)</subtitulum>
  <cap num="109">
    <vers num="1"> <cursiva>Magistro chori. David.
Psalmus</cursiva>.
Deus laudis meæ, ne tacueris,
</vers>
    <vers num="2"> quia os peccatoris et os dolosi super
me apertum est.
Locuti sunt adversum me lingua dolosa
</vers>
    <vers num="3"> et sermonibus odii circumdederunt
me
et expugnaverunt me gratis.
</vers>
    <vers num="4"> Pro dilectione mea adversabantur
mihi;
ego autem orabam.
</vers>
    <vers num="5"> Et posuerunt adversum me mala pro
bonis
et odium pro dilectione mea.
</vers>
    <vers num="6"> Constitue super eum peccatorem,
et adversarius stet a dextris eius.
</vers>
    <vers num="7"> Cum iudicatur, exeat condemnatus,
et oratio eius fiat in peccatum.
</vers>
    <vers num="8"> Fiant dies eius pauci,
et ministerium eius accipiat alter.
</vers>
    <vers num="9"> Fiant filii eius orphani,
et uxor eius vidua.
</vers>
    <vers num="10"> Instabiles vagentur filii eius et
mendicent
et eiciantur de ruinis suis. —
</vers>
    <vers num="11"> Scrutetur fenerator omnem
substantiam eius,
et diripiant alieni labores eius.
</vers>
    <vers num="12"> Non sit qui præbeat illi
misericordiam,
nec sit qui misereatur pupillis eius.
</vers>
    <vers num="13"> Fiant nati eius in interitum,
in generatione una deleatur nomen eorum.
</vers>
    <vers num="14"> In memoriam redeat iniquitas patrum
eius in conspectu Domini,
et peccatum matris eius non deleatur.
</vers>
    <vers num="15"> Fiant contra Dominum semper,
et disperdat de terra memoriam eorum.
</vers>
    <vers num="16"> Pro eo quod non est recordatus
facere misericordiam
et persecutus est hominem inopem et mendicum
et compunctum corde, ut mortificaret.
</vers>
    <vers num="17"> Et dilexit maledictionem: et veniat
ei;
et noluit benedictionem: et elongetur ab eo.
</vers>
    <vers num="18"> Et induit maledictionem sicut
vestimentum:
et intret sicut aqua in interiora eius,
et sicut oleum in ossa eius.
</vers>
    <vers num="19"> Fiat ei sicut indumentum, quo
operitur,
et sicut zona, qua semper præcingitur.
</vers>
    <vers num="20"> Hæc retributio eorum, qui
adversantur mihi apud Dominum,
et qui loquuntur mala adversus animam meam.
</vers>
    <vers num="21"> Et tu, Domine, Domine, fac mecum
propter nomen tuum,
quia suavis est misericordia tua;
libera me,
</vers>
    <vers num="22"> quia egenus et pauper ego sum,
et cor meum vulneratum est intra me.
</vers>
    <vers num="23"> Sicut umbra, cum declinat,
pertransii,
excussus sum sicut locustæ.
</vers>
    <vers num="24"> Genua mea infirmata sunt
ieiunio,
et caro mea contabuit absque oleo.
</vers>
    <vers num="25"> Et ego factus sum opprobrium
illis:
viderunt me et moverunt capita sua.
</vers>
    <vers num="26"> Adiuva me, Domine Deus meus,
salvum me fac secundum misericordiam tuam.
</vers>
    <vers num="27"> Et sciant quia manus tua hæc:
tu, Domine, hoc fecisti.
</vers>
    <vers num="28"> Maledicant illi, et tu
benedicas;
qui insurgunt in me, confundantur,
servus autem tuus lætabitur.
</vers>
    <vers num="29"> Induantur, qui detrahunt mihi,
pudore
et operiantur sicut diploide confusione sua.
</vers>
    <vers num="30"> Confitebor Domino nimis in ore
meo
et in medio multorum laudabo eum,
</vers>
    <vers num="31"> quia astitit a dextris pauperis,
ut salvam faceret a iudicantibus animam eius.</vers>
  </cap>
  <subtitulum>Psalmus 110 (109)</subtitulum>
  <cap num="110">
    <vers num="1"> <cursiva>David. Psalmus</cursiva>.
Dixit Dominus Domino meo: « Sede a dextris meis,
donec ponam inimicos tuos scabellum pedum tuorum ».
</vers>
    <vers num="2"> Virgam potentiæ tuæ emittet Dominus
ex Sion:
dominare in medio inimicorum tuorum.
</vers>
    <vers num="3"> Tecum principatus in die virtutis
tuæ,
in splendoribus sanctis,
ex utero ante luciferum genui te.
</vers>
    <vers num="4"> Iuravit Dominus et non pænitebit
eum:
« Tu es sacerdos in æternum secundum ordinem
Melchisedech ».
</vers>
    <vers num="5"> Dominus a dextris tuis,
conquassabit in die iræ suæ reges.
</vers>
    <vers num="6"> Iudicabit in nationibus: cumulantur
cadavera,
conquassabit capita in terra spatiosa.
</vers>
    <vers num="7"> De torrente in via bibet,
propterea exaltabit caput.</vers>
  </cap>
  <subtitulum>Psalmus 111 (110)</subtitulum>
  <cap num="111">
    <vers num="1"> <cursiva>ALLELUIA</cursiva>.
<cursiva>ALEPH</cursiva>. Confitebor Domino in toto corde meo,
<cursiva>BETH</cursiva>. in consilio iustorum et congregatione.
</vers>
    <vers num="2"> <cursiva>GHIMEL</cursiva>. Magna opera Domini,
<cursiva>DALETH</cursiva>. exquirenda omnibus, qui cupiunt ea.
</vers>
    <vers num="3"> <cursiva>HE</cursiva>. Decor et magnificentia opus
eius,
<cursiva>VAU</cursiva>. et iustitia eius manet in sæculum sæculi.
</vers>
    <vers num="4"> <cursiva>ZAIN</cursiva>. Memoriam fecit mirabilium
suorum,
<cursiva>HETH</cursiva>. misericors et miserator Dominus.
</vers>
    <vers num="5"> <cursiva>TETH</cursiva>. Escam dedit timentibus se;
<cursiva>IOD</cursiva>. memor erit in sæculum testamenti sui.
</vers>
    <vers num="6"> <cursiva>CAPH</cursiva>. Virtutem operum suorum
annuntiavit populo suo,
<cursiva>LAMED</cursiva>. ut det illis hereditatem gentium;
</vers>
    <vers num="7"> <cursiva>MEM</cursiva>. opera manuum eius veritas et
iudicium.
<cursiva>NUN</cursiva>. Fidelia omnia mandata eius,
</vers>
    <vers num="8"> <cursiva>SAMECH</cursiva>. confirmata in sæculum
sæculi,
<cursiva>AIN</cursiva>. facta in veritate et æquitate.
</vers>
    <vers num="9"> <cursiva>PHE</cursiva>. Redemptionem misit populo
suo,
<cursiva>SADE</cursiva>. mandavit in æternum testamentum suum.
<cursiva>COPH</cursiva>. Sanctum et terribile nomen eius.
</vers>
    <vers num="10"> <cursiva>RES</cursiva>. Initium sapientiæ timor
Domini,
<cursiva>SIN</cursiva>. intellectus bonus omnibus facientibus ea;
<cursiva>TAU</cursiva>. laudatio eius manet in sæculum sæculi.</vers>
  </cap>
  <subtitulum>Psalmus 112 (111)</subtitulum>
  <cap num="112">
    <vers num="1"> <cursiva>ALLELUIA</cursiva>.
<cursiva>ALEPH</cursiva>. Beatus vir, qui timet Dominum,
<cursiva>BETH</cursiva>. in mandatis eius cupit nimis.
</vers>
    <vers num="2"> <cursiva>GHIMEL</cursiva>. Potens in terra erit semen
eius,
<cursiva>DALETH</cursiva>. generatio rectorum benedicetur.
</vers>
    <vers num="3"> <cursiva>HE</cursiva>. Gloria et divitiæ in domo
eius,
<cursiva>VAU</cursiva>. et iustitia eius manet in sæculum sæculi.
</vers>
    <vers num="4"> <cursiva>ZAIN</cursiva>. Exortum est in tenebris lumen
rectis,
<cursiva>HETH</cursiva>. misericors et miserator et iustus.
</vers>
    <vers num="5"> <cursiva>TETH</cursiva>. Iucundus homo, qui miseretur et
commodat,
<cursiva>IOD</cursiva>. disponet res suas in iudicio,
</vers>
    <vers num="6"> <cursiva>CAPH</cursiva>. quia in æternum non
commovebitur.
<cursiva>LAMED</cursiva>. In memoria æterna erit iustus,
</vers>
    <vers num="7"> <cursiva>MEM</cursiva>. ab auditione mala non
timebit.
<cursiva>NUN</cursiva>. Paratum cor eius, sperans in Domino,
</vers>
    <vers num="8"> <cursiva>SAMECH</cursiva>. confirmatum est cor eius, non
timebit,
<cursiva>AIN</cursiva>. donec despiciat inimicos suos.
</vers>
    <vers num="9"> <cursiva>PHE</cursiva>. Distribuit, dedit
pauperibus;
<cursiva>SADE</cursiva>. iustitia eius manet in sæculum sæculi,
<cursiva>COPH</cursiva>. cornu eius exaltabitur in gloria.
</vers>
    <vers num="10"> <cursiva>RES</cursiva>. Peccator videbit et
irascetur,
<cursiva>SIN</cursiva>. dentibus suis fremet et tabescet.
<cursiva>TAU</cursiva>. Desiderium peccatorum peribit.</vers>
  </cap>
  <subtitulum>Psalmus 113 (112)</subtitulum>
  <cap num="113">
    <vers num="1"> <cursiva>ALLELUIA</cursiva>.
Laudate, pueri Domini,
laudate nomen Domini.
</vers>
    <vers num="2"> Sit nomen Domini benedictum
ex hoc nunc et usque in sæculum.
</vers>
    <vers num="3"> A solis ortu usque ad occasum
laudabile nomen Domini.
</vers>
    <vers num="4"> Excelsus super omnes gentes
Dominus,
super cælos gloria eius.
</vers>
    <vers num="5"> Quis sicut Dominus Deus noster,
qui in altis habitat
</vers>
    <vers num="6"> et se inclinat, ut respiciat
in cælum et in terram?
</vers>
    <vers num="7"> Suscitans de terra inopem,
de stercore erigens pauperem,
</vers>
    <vers num="8"> ut collocet eum cum principibus,
cum principibus populi sui.
</vers>
    <vers num="9"> Qui habitare facit sterilem in
domo,
matrem filiorum lætantem.</vers>
  </cap>
  <subtitulum>Psalmus 114</subtitulum>
  <cap num="114">
    <vers num="1"> <cursiva>ALLELUIA</cursiva>.
In exitu Israel de Ægypto,
domus Iacob de populo barbaro,
</vers>
    <vers num="2"> factus est Iuda sanctuarium eius,
Israel potestas eius.
</vers>
    <vers num="3"> Mare vidit et fugit,
Iordanis conversus est retrorsum;
</vers>
    <vers num="4"> montes saltaverunt ut arietes,
et colles sicut agni ovium. —
</vers>
    <vers num="5"> Quid est tibi, mare, quod
fugisti?
Et tu, Iordanis, quia conversus es retrorsum?
</vers>
    <vers num="6"> Montes, quod saltastis sicut
arietes,
et colles, sicut agni ovium?
</vers>
    <vers num="7"> A facie Domini contremisce,
terra,
a facie Dei Iacob,
</vers>
    <vers num="8"> qui convertit petram in stagna
aquarum
et silicem in fontes aquarum.</vers>
  </cap>
  <subtitulum>Psalmus 115</subtitulum>
  <cap num="115">
    <vers num="1"> Non nobis, Domine, non nobis,
sed nomini tuo da gloriam
super misericordia tua et veritate tua.
</vers>
    <vers num="2"> Quare dicent gentes:
« Ubi est Deus eorum? ».
</vers>
    <vers num="3"> Deus autem noster in cælo;
omnia, quæcumque voluit, fecit.
</vers>
    <vers num="4"> Simulacra gentium argentum et
aurum,
opera manuum hominum.
</vers>
    <vers num="5"> Os habent et non loquentur,
oculos habent et non videbunt.
</vers>
    <vers num="6"> Aures habent et non audient,
nares habent et non odorabunt.
</vers>
    <vers num="7"> Manus habent et non palpabunt,
pedes habent et non ambulabunt;
non clamabunt in gutture suo.
</vers>
    <vers num="8"> Similes illis erunt, qui faciunt
ea,
et omnes, qui confidunt in eis.
</vers>
    <vers num="9"> Domus Israel speravit in Domino:
adiutorium eorum et scutum eorum est.
</vers>
    <vers num="10"> Domus Aaron speravit in Domino:
adiutorium eorum et scutum eorum est.
</vers>
    <vers num="11"> Qui timent Dominum, speraverunt in
Domino:
adiutorium eorum et scutum eorum est.
</vers>
    <vers num="12"> Dominus memor fuit nostri
et benedicet nobis:
benedicet domui Israel,
benedicet domui Aaron,
</vers>
    <vers num="13"> benedicet omnibus, qui timent
Dominum,
pusillis cum maioribus.
</vers>
    <vers num="14"> Adiciat Dominus super vos,
super vos et super filios vestros.
</vers>
    <vers num="15"> Benedicti vos a Domino,
qui fecit cælum et terram.
</vers>
    <vers num="16"> Cæli, cæli sunt Domino,
terram autem dedit filiis hominum.
</vers>
    <vers num="17"> Non mortui laudabunt te, Domine,
neque omnes, qui descendunt in silentium,
</vers>
    <vers num="18"> sed nos, qui vivimus, benedicimus
Domino
ex hoc nunc et usque in sæculum.</vers>
  </cap>
  <subtitulum>Psalmus 116</subtitulum>
  <cap num="116">
    <vers num="1"> <cursiva>ALLELUIA</cursiva>.
Dilexi, quoniam exaudit Dominus
vocem deprecationis meæ.
</vers>
    <vers num="2"> Quia inclinavit aurem suam mihi,
cum in diebus meis invocabam.
</vers>
    <vers num="3"> Circumdederunt me funes mortis,
et angustiæ inferni invenerunt me. Tribulationem et dolorem
inveni
</vers>
    <vers num="4"> et nomen Domini invocabam:
« O Domine, libera animam meam ».
</vers>
    <vers num="5"> Misericors Dominus et iustus,
et Deus noster miseretur.
</vers>
    <vers num="6"> Custodiens parvulos Dominus;
humiliatus sum, et salvum me faciet.
</vers>
    <vers num="7"> Convertere, anima mea, in requiem
tuam,
quia Dominus benefecit tibi;
</vers>
    <vers num="8"> quia eripuit animam meam de
morte,
oculos meos a lacrimis,
pedes meos a lapsu.
</vers>
    <vers num="9"> Ambulabo coram Domino
in regione vivorum. —
</vers>
    <vers num="10"> Credidi, etiam cum locutus sum:
« Ego humiliatus sum nimis ».
</vers>
    <vers num="11"> Ego dixi in trepidatione mea:
« Omnis homo mendax ».
</vers>
    <vers num="12"> Quid retribuam Domino
pro omnibus, quæ retribuit mihi?
</vers>
    <vers num="13"> Calicem salutaris accipiam
et nomen Domini invocabo.
</vers>
    <vers num="14"> Vota mea Domino reddam
coram omni populo eius.
</vers>
    <vers num="15"> Pretiosa in conspectu Domini
mors sanctorum eius.
</vers>
    <vers num="16"> O Domine, ego servus tuus,
ego servus tuus et filius ancillæ tuæ.
Dirupisti vincula mea:
</vers>
    <vers num="17"> tibi sacrificabo hostiam laudis
et nomen Domini invocabo.
</vers>
    <vers num="18"> Vota mea Domino reddam
coram omni populo eius
</vers>
    <vers num="19"> in atriis domus Domini,
in medio tui, Ierusalem.</vers>
  </cap>
  <subtitulum>Psalmus 117 (116)</subtitulum>
  <cap num="117">
    <vers num="1"> <cursiva>ALLELUIA</cursiva>.
Laudate Dominum, omnes gentes;
collaudate eum, omnes populi.
</vers>
    <vers num="2"> Quoniam confirmata est super nos
misericordia eius,
et veritas Domini manet in æternum.</vers>
  </cap>
  <subtitulum>Psalmus 118 (117)</subtitulum>
  <cap num="118">
    <vers num="1"> <cursiva>ALLELUIA</cursiva>.
Confitemini Domino, quoniam bonus,
quoniam in sæculum misericordia eius.
</vers>
    <vers num="2"> Dicat nunc Israel, quoniam bonus,
quoniam in sæculum misericordia eius.
</vers>
    <vers num="3"> Dicat nunc domus Aaron,
quoniam in sæculum misericordia eius.
</vers>
    <vers num="4"> Dicant nunc, qui timent Dominum,
quoniam in sæculum misericordia eius.
</vers>
    <vers num="5"> De tribulatione invocavi Dominum,
et exaudivit me educens in latitudinem Dominus.
</vers>
    <vers num="6"> Dominus mecum,
non timebo, quid faciat mihi homo.
</vers>
    <vers num="7"> Dominus mecum adiutor meus,
et ego despiciam inimicos meos.
</vers>
    <vers num="8"> Bonum est confugere ad Dominum
quam confidere in homine.
</vers>
    <vers num="9"> Bonum est confugere ad Dominum
quam confidere in principibus.
</vers>
    <vers num="10"> Omnes gentes circuierunt me,
et in nomine Domini excidi eos.
</vers>
    <vers num="11"> Circumdantes circumdederunt me,
et in nomine Domini excidi eos.
</vers>
    <vers num="12"> Circumdederunt me sicut apes
et exarserunt sicut ignis in spinis,
et in nomine Domini excidi eos.
</vers>
    <vers num="13"> Impellentes impulerunt me, ut
caderem,
et Dominus adiuvit me.
</vers>
    <vers num="14"> Fortitudo mea et laus mea
Dominus
et factus est mihi in salutem.
</vers>
    <vers num="15"> Vox iubilationis et salutis
in tabernaculis iustorum:
« Dextera Domini fecit virtutem!
</vers>
    <vers num="16"> Dextera Domini exaltata est;
dextera Domini fecit virtutem! ».
</vers>
    <vers num="17"> Non moriar, sed vivam
et narrabo opera Domini.
</vers>
    <vers num="18"> Castigans castigavit me Dominus
et morti non tradidit me.
</vers>
    <vers num="19"> Aperite mihi portas iustitiæ;
ingressus in eas confitebor Domino.
</vers>
    <vers num="20"> Hæc porta Domini;
iusti intrabunt in eam. —
</vers>
    <vers num="21"> Confitebor tibi, quoniam exaudisti
me
et factus es mihi in salutem.
</vers>
    <vers num="22"> Lapidem quem reprobaverunt
ædificantes,
hic factus est in caput anguli;
</vers>
    <vers num="23"> a Domino factum est istud
et est mirabile in oculis nostris.
</vers>
    <vers num="24"> Hæc est dies, quam fecit
Dominus:
exsultemus et lætemur in ea.
</vers>
    <vers num="25"> O Domine, salvum me fac;
o Domine, da prosperitatem!
</vers>
    <vers num="26"> Benedictus, qui venit in nomine
Domini.
Benedicimus vobis de domo Domini.
</vers>
    <vers num="27"> Deus Dominus et illuxit nobis.
Instruite sollemnitatem in ramis condensis
usque ad cornua altaris.
</vers>
    <vers num="28"> Deus meus es tu, et confitebor
tibi,
Deus meus, et exaltabo te.
</vers>
    <vers num="29"> Confitemini Domino, quoniam
bonus,
quoniam in sæculum misericordia eius.</vers>
  </cap>
  <subtitulum>Psalmus 119 (118)</subtitulum>
  <cap num="119">
    <vers num="1"> <cursiva>ALLELUIA</cursiva>.
<cursiva>ALEPH</cursiva>. Beati immaculati in via,
qui ambulant in lege Domini.
</vers>
    <vers num="2"> Beati, qui servant testimonia
eius,
in toto corde exquirunt eum.
</vers>
    <vers num="3"> Non enim operati sunt
iniquitatem,
in viis eius ambulaverunt.
</vers>
    <vers num="4"> Tu mandasti
mandata tua custodiri nimis.
</vers>
    <vers num="5"> Utinam dirigantur viæ meæ
ad custodiendas iustificationes tuas!
</vers>
    <vers num="6"> Tunc non confundar,
cum perspexero in omnibus præceptis tuis.
</vers>
    <vers num="7"> Confitebor tibi in directione
cordis,
in eo quod didici iudicia iustitiæ tuæ.
</vers>
    <vers num="8"> Iustificationes tuas custodiam,
non me derelinquas usquequaque.
</vers>
    <vers num="9"> <cursiva>BETH</cursiva>. In quo mundabit adulescentior
viam suam?
In custodiendo sermones tuos.
</vers>
    <vers num="10"> In toto corde meo exquisivi te;
ne errare me facias a præceptis tuis.
</vers>
    <vers num="11"> In corde meo abscondi eloquia
tua,
ut non peccem tibi.
</vers>
    <vers num="12"> Benedictus es, Domine;
doce me iustificationes tuas.
</vers>
    <vers num="13"> In labiis meis
numeravi omnia iudicia oris tui.
</vers>
    <vers num="14"> In via testimoniorum tuorum
delectatus sum
sicut in omnibus divitiis.
</vers>
    <vers num="15"> In mandatis tuis exercebor
et considerabo vias tuas.
</vers>
    <vers num="16"> In iustificationibus tuis
delectabor,
non obliviscar sermonem tuum.
</vers>
    <vers num="17"> <cursiva>GHIMEL</cursiva>. Benefac servo tuo, et
vivam
et custodiam sermonem tuum.
</vers>
    <vers num="18"> Revela oculos meos,
et considerabo mirabilia de lege tua.
</vers>
    <vers num="19"> Incola ego sum in terra,
non abscondas a me præcepta tua.
</vers>
    <vers num="20"> Defecit anima mea in desiderando
iudicia tua
in omni tempore.
</vers>
    <vers num="21"> Increpasti superbos;
maledicti, qui errant a præceptis tuis.
</vers>
    <vers num="22"> Aufer a me opprobrium et
contemptum,
quia testimonia tua servavi.
</vers>
    <vers num="23"> Etsi principes sedent et adversum me
loquuntur,
servus tamen tuus exercetur in iustificationibus tuis.
</vers>
    <vers num="24"> Nam et testimonia tua delectatio
mea,
et consilium meum iustificationes tuæ.
</vers>
    <vers num="25"> <cursiva>DALETH</cursiva>. Adhæsit pulveri anima
mea;
vivifica me secundum verbum tuum.
</vers>
    <vers num="26"> Vias meas enuntiavi, et exaudisti
me;
doce me iustificationes tuas.
</vers>
    <vers num="27"> Viam mandatorum tuorum fac me
intellegere,
et exercebor in mirabilibus tuis.
</vers>
    <vers num="28"> Lacrimata est anima mea præ
mærore;
erige me secundum verbum tuum.
</vers>
    <vers num="29"> Viam mendacii averte a me
et legem tuam da mihi benigne.
</vers>
    <vers num="30"> Viam veritatis elegi,
iudicia tua proposui mihi.
</vers>
    <vers num="31"> Adhæsi testimoniis tuis,
Domine;
noli me confundere.
</vers>
    <vers num="32"> Viam mandatorum tuorum curram,
quia dilatasti cor meum.
</vers>
    <vers num="33"> <cursiva>HE</cursiva>. Legem pone mihi, Domine, viam
iustificationum tuarum,
et servabo eam semper.
</vers>
    <vers num="34"> Da mihi intellectum, et servabo
legem tuam
et custodiam illam in toto corde meo.
</vers>
    <vers num="35"> Deduc me in semitam præceptorum
tuorum,
quia ipsam volui.
</vers>
    <vers num="36"> Inclina cor meum in testimonia
tua
et non in avaritiam.
</vers>
    <vers num="37"> Averte oculos meos, ne videant
vanitatem;
in via tua vivifica me.
</vers>
    <vers num="38"> Suscita servo tuo eloquium tuum,
quod est ad timorem tuum.
</vers>
    <vers num="39"> Amove opprobrium meum, quod
suspicatus sum,
quia iudicia tua iucunda.
</vers>
    <vers num="40"> Ecce concupivi mandata tua;
in iustitia tua vivifica me.
</vers>
    <vers num="41"> <cursiva>VAU</cursiva>. Et veniat super me misericordia
tua, Domine,
salutare tuum secundum eloquium tuum.
</vers>
    <vers num="42"> Et respondebo exprobrantibus mihi
verbum,
quia speravi in sermonibus tuis.
</vers>
    <vers num="43"> Et ne auferas de ore meo verbum
veritatis usquequaque,
quia in iudiciis tuis supersperavi.
</vers>
    <vers num="44"> Et custodiam legem tuam semper,
in sæculum et in sæculum sæculi.
</vers>
    <vers num="45"> Et ambulabo in latitudine,
quia mandata tua exquisivi.
</vers>
    <vers num="46"> Et loquar de testimoniis tuis in
conspectu regum
et non confundar.
</vers>
    <vers num="47"> Et delectabor in præceptis
tuis,
quæ dilexi.
</vers>
    <vers num="48"> Et levabo manus meas ad præcepta
tua, quæ dilexi;
et exercebor in iustificationibus tuis. —
</vers>
    <vers num="49"> <cursiva>ZAIN</cursiva>. Memor esto verbi tui servo
tuo,
in quo mihi spem dedisti.
</vers>
    <vers num="50"> Hoc me consolatum est in
humiliatione mea,
quia eloquium tuum vivificavit me.
</vers>
    <vers num="51"> Superbi deriserunt me
vehementer;
a lege autem tua non declinavi.
</vers>
    <vers num="52"> Memor fui iudiciorum tuorum a
sæculo, Domine,
et consolatus sum.
</vers>
    <vers num="53"> Indignatio tenuit me
propter peccatores derelinquentes legem tuam.
</vers>
    <vers num="54"> Cantica factæ sunt mihi
iustificationes tuæ
in loco peregrinationis meæ.
</vers>
    <vers num="55"> Memor fui nocte nominis tui,
Domine,
et custodiam legem tuam.
</vers>
    <vers num="56"> Hoc factum est mihi,
quia mandata tua servavi.
</vers>
    <vers num="57"> <cursiva>HETH</cursiva>. Portio mea Dominus:
dixi custodire verba tua.
</vers>
    <vers num="58"> Deprecatus sum faciem tuam in toto
corde meo;
miserere mei secundum eloquium tuum.
</vers>
    <vers num="59"> Cogitavi vias meas
et converti pedes meos in testimonia tua.
</vers>
    <vers num="60"> Festinavi et non sum moratus,
ut custodiam præcepta tua.
</vers>
    <vers num="61"> Funes peccatorum circumplexi sunt
me,
et legem tuam non sum oblitus.
</vers>
    <vers num="62"> Media nocte surgebam ad confitendum
tibi
super iudicia iustitiæ tuæ.
</vers>
    <vers num="63"> Particeps ego sum omnium timentium
te
et custodientium mandata tua.
</vers>
    <vers num="64"> Misericordia tua, Domine, plena est
terra;
iustificationes tuas doce me.
</vers>
    <vers num="65"> <cursiva>TETH</cursiva>. Bonitatem fecisti cum servo
tuo, Domine,
secundum verbum tuum.
</vers>
    <vers num="66"> Bonitatem et prudentiam et scientiam
doce me,
quia præceptis tuis credidi.
</vers>
    <vers num="67"> Priusquam humiliarer ego erravi;
nunc autem eloquium tuum custodiam.
</vers>
    <vers num="68"> Bonus es tu et benefaciens,
doce me iustificationes tuas.
</vers>
    <vers num="69"> Excogitaverunt contra me dolosa
superbi,
ego autem in toto corde meo servabo mandata tua.
</vers>
    <vers num="70"> Incrassatum est sicut adeps cor
eorum,
ego vero in lege tua delectatus sum.
</vers>
    <vers num="71"> Bonum mihi quia humiliatus sum,
ut discam iustificationes tuas.
</vers>
    <vers num="72"> Bonum mihi lex oris tui
super milia auri et argenti.
</vers>
    <vers num="73"> <cursiva>IOD</cursiva>. Manus tuæ fecerunt me et
plasmaverunt me;
da mihi intellectum, et discam præcepta tua.
</vers>
    <vers num="74"> Qui timent te, videbunt me et
lætabuntur,
quia in verba tua supersperavi.
</vers>
    <vers num="75"> Cognovi, Domine, quia æquitas
iudicia tua,
et in veritate humiliasti me.
</vers>
    <vers num="76"> Fiat misericordia tua, ut consoletur
me,
secundum eloquium tuum servo tuo.
</vers>
    <vers num="77"> Veniant mihi miserationes tuæ, et
vivam,
quia lex tua delectatio mea est.
</vers>
    <vers num="78"> Confundantur superbi, quoniam dolose
incurvaverunt me,
ego autem exercebor in mandatis tuis.
</vers>
    <vers num="79"> Convertantur mihi timentes te,
et qui noverunt testimonia tua.
</vers>
    <vers num="80"> Fiat cor meum immaculatum in
iustificationibus tuis,
ut non confundar.
</vers>
    <vers num="81"> <cursiva>CAPH</cursiva>. Defecit in salutare tuum anima
mea,
et in verbum tuum supersperavi.
</vers>
    <vers num="82"> Defecerunt oculi mei in eloquium
tuum,
dicentes: « Quando consolaberis me? ».
</vers>
    <vers num="83"> Quia factus sum sicut uter in
fumo;
iustificationes tuas non sum oblitus.
</vers>
    <vers num="84"> Quot sunt dies servi tui?
Quando facies de persequentibus me iudicium?
</vers>
    <vers num="85"> Foderunt mihi foveas superbi,
qui non sunt secundum legem tuam.
</vers>
    <vers num="86"> Omnia præcepta tua veritas;
dolose persecuti sunt me; adiuva me.
</vers>
    <vers num="87"> Paulo minus consummaverunt me in
terra,
ego autem non dereliqui mandata tua.
</vers>
    <vers num="88"> Secundum misericordiam tuam vivifica
me,
et custodiam testimonia oris tui. —
</vers>
    <vers num="89"> <cursiva>LAMED</cursiva>. In æternum, Domine,
verbum tuum constitutum est in cælo.
</vers>
    <vers num="90"> In generationem et generationem
veritas tua;
firmasti terram, et permanet.
</vers>
    <vers num="91"> Secundum iudicia tua permanent
hodie,
quoniam omnia serviunt tibi.
</vers>
    <vers num="92"> Nisi quod lex tua delectatio mea
est,
tunc forte periissem in humiliatione mea.
</vers>
    <vers num="93"> In æternum non obliviscar man data
tua,
quia in ipsis vivificasti me.
</vers>
    <vers num="94"> Tuus sum ego: salvum me fac,
quoniam mandata tua exquisivi.
</vers>
    <vers num="95"> Me exspectaverunt peccatores, ut
perderent me;
testimonia tua intellexi.
</vers>
    <vers num="96"> Omni consummationi vidi finem,
latum præceptum tuum nimis.
</vers>
    <vers num="97"> <cursiva>MEM</cursiva>. Quomodo dilexi legem tuam,
Domine;
tota die meditatio mea est.
</vers>
    <vers num="98"> Super inimicos meos sapientem me
fecit præceptum tuum,
quia in æternum mihi est.
</vers>
    <vers num="99"> Super omnes docentes me prudens
factus sum,
quia testimonia tua meditatio mea est.
</vers>
    <vers num="100"> Super senes intellexi,
quia mandata tua servavi.
</vers>
    <vers num="101"> Ab omni via mala prohibui pedes
meos,
ut custodiam verba tua.
</vers>
    <vers num="102"> A iudiciis tuis non declinavi,
quia tu legem posuisti mihi.
</vers>
    <vers num="103"> Quam dulcia faucibus meis eloquia
tua,
super mel ori meo.
</vers>
    <vers num="104"> A mandatis tuis intellexi;
propterea odivi omnem viam mendacii.
</vers>
    <vers num="105"> <cursiva>NUN</cursiva>. Lucerna pedibus meis verbum
tuum
et lumen semitis meis.
</vers>
    <vers num="106"> Iuravi et statui
custodire iudicia iustitiæ tuæ.
</vers>
    <vers num="107"> Humiliatus sum usquequaque,
Domine;
vivifica me secundum verbum tuum.
</vers>
    <vers num="108"> Voluntaria oris mei beneplacita
sint, Domine,
et iudicia tua doce me.
</vers>
    <vers num="109"> Anima mea in manibus meis
semper,
et legem tuam non sum oblitus.
</vers>
    <vers num="110"> Posuerunt peccatores laqueum
mihi,
et de mandatis tuis non erravi.
</vers>
    <vers num="111"> Hereditas mea testimonia tua in
æternum,
quia exsultatio cordis mei sunt.
</vers>
    <vers num="112"> Inclinavi cor meum ad faciendas
iustificationes tuas
in æternum, in finem.
</vers>
    <vers num="113"> <cursiva>SAMECH</cursiva>. Duplices corde odio
habui
et legem tuam dilexi.
</vers>
    <vers num="114"> Tegmen et scutum meum es tu,
et in verbum tuum supersperavi.
</vers>
    <vers num="115"> Declinate a me, maligni,
et servabo præcepta Dei mei.
</vers>
    <vers num="116"> Suscipe me secundum eloquium tuum,
et vivam;
et non confundas me ab exspectatione mea.
</vers>
    <vers num="117"> Sustenta me, et salvus ero
et delectabor in iustificationibus tuis semper.
</vers>
    <vers num="118"> Sprevisti omnes discedentes a
iustificationibus tuis,
quia mendacium cogitatio eorum.
</vers>
    <vers num="119"> Quasi scoriam delesti omnes
peccatores terræ;
ideo dilexi testimonia tua.
</vers>
    <vers num="120"> Horruit a timore tuo caro mea;
a iudiciis enim tuis timui.
</vers>
    <vers num="121"> <cursiva>AIN</cursiva>. Feci iudicium et
iustitiam;
non tradas me calumniantibus me.
</vers>
    <vers num="122"> Sponde pro servo tuo in bonum;
non calumnientur me superbi.
</vers>
    <vers num="123"> Oculi mei defecerunt in desiderio
salutaris tui
et eloquii iustitiæ tuæ.
</vers>
    <vers num="124"> Fac cum servo tuo secundum
misericordiam tuam
et iustificationes tuas doce me.
</vers>
    <vers num="125"> Servus tuus sum ego;
da mihi intellectum, ut sciam testimonia tua.
</vers>
    <vers num="126"> Tempus faciendi Domino;
dissipaverunt legem tuam.
</vers>
    <vers num="127"> Ideo dilexi præcepta tua
super aurum et obryzum.
</vers>
    <vers num="128"> Propterea ad omnia mandata tua
dirigebar,
omnem viam mendacii odio habui. —
</vers>
    <vers num="129"> <cursiva>PHE</cursiva>. Mirabilia testimonia tua,
ideo servavit ea anima mea.
</vers>
    <vers num="130"> Declaratio sermonum tuorum
illuminat
et intellectum dat parvulis.
</vers>
    <vers num="131"> Os meum aperui et attraxi
spiritum,
quia præcepta tua desiderabam.
</vers>
    <vers num="132"> Convertere in me et miserere
mei
secundum iudicium tuum cum diligentibus nomen tuum.
</vers>
    <vers num="133"> Gressus meos dirige secundum
eloquium tuum,
et non dominetur mei omnis iniquitas.
</vers>
    <vers num="134"> Redime me a calumniis hominum,
ut custodiam mandata tua.
</vers>
    <vers num="135"> Faciem tuam illumina super servum
tuum
et doce me iustificationes tuas.
</vers>
    <vers num="136"> Rivulos aquarum deduxerunt oculi
mei,
quia non custodierunt legem tuam.
</vers>
    <vers num="137"> <cursiva>SADE</cursiva>. Iustus es, Domine,
et rectum iudicium tuum.
</vers>
    <vers num="138"> Mandasti in iustitia testimonia
tua
et in veritate nimis.
</vers>
    <vers num="139"> Consumpsit me zelus meus,
quia obliti sunt verba tua inimici mei.
</vers>
    <vers num="140"> Ignitum eloquium tuum
vehementer,
et servus tuus dilexit illud.
</vers>
    <vers num="141"> Adulescentulus sum ego et
contemptus;
mandata tua non sum oblitus.
</vers>
    <vers num="142"> Iustitia tua iustitia in
æternum,
et lex tua veritas.
</vers>
    <vers num="143"> Tribulatio et angustia invenerunt
me;
præcepta tua delectatio mea est.
</vers>
    <vers num="144"> Iustitia testimonia tua in
æternum;
intellectum da mihi, et vivam.
</vers>
    <vers num="145"> <cursiva>COPH</cursiva>. Clamavi in toto corde, exaudi
me, Domine;
iustificationes tuas servabo.
</vers>
    <vers num="146"> Clamavi ad te, salvum me fac,
ut custodiam testimonia tua.
</vers>
    <vers num="147"> Præveni diluculo et clamavi,
in verba tua supersperavi.
</vers>
    <vers num="148"> Prævenerunt oculi mei
vigilias,
ut meditarer eloquia tua.
</vers>
    <vers num="149"> Vocem meam audi secundum
misericordiam tuam, Domine,
secundum iudicium tuum vivifica me.
</vers>
    <vers num="150"> Appropinquaverunt persequentes me
in malitia,
a lege autem tua longe facti sunt.
</vers>
    <vers num="151"> Prope es tu, Domine,
et omnia præcepta tua veritas.
</vers>
    <vers num="152"> Ab initio cognovi de testimoniis
tuis,
quia in æternum fundasti ea.
</vers>
    <vers num="153"> <cursiva>RES</cursiva>. Vide humiliationem meam et
eripe me,
quia legem tuam non sum oblitus.
</vers>
    <vers num="154"> Iudica causam meam et redime
me;
propter eloquium tuum vivifica me.
</vers>
    <vers num="155"> Longe a peccatoribus salus,
quia iustificationes tuas non exquisierunt.
</vers>
    <vers num="156"> Misericordiæ tuæ multæ,
Domine;
secundum iudicia tua vivifica me.
</vers>
    <vers num="157"> Multi, qui persequuntur me et
tribulant me;
a testimoniis tuis non declinavi.
</vers>
    <vers num="158"> Vidi prævaricantes, et tæduit
me,
quia eloquia tua non custodierunt.
</vers>
    <vers num="159"> Vide quoniam mandata tua dilexi,
Domine;
secundum misericordiam tuam vivifica me.
</vers>
    <vers num="160"> Principium verborum tuorum
veritas,
in æternum omnia iudicia iustitiæ tuæ.
</vers>
    <vers num="161"> <cursiva>SIN</cursiva>. Principes persecuti sunt me
gratis,
et a verbis tuis formidavit cor meum.
</vers>
    <vers num="162"> Lætabor ego super eloquia tua,
sicut qui invenit spolia multa.
</vers>
    <vers num="163"> Mendacium odio habui et abominatus
sum;
legem autem tuam dilexi.
</vers>
    <vers num="164"> Septies in die laudem dixi tibi
super iudicia iustitiæ tuæ.
</vers>
    <vers num="165"> Pax multa diligentibus legem tuam,
et non est illis scandalum.
</vers>
    <vers num="166"> Exspectabam salutare tuum,
Domine,
et præcepta tua feci.
</vers>
    <vers num="167"> Custodivit anima mea testimonia
tua,
et dilexi ea vehementer.
</vers>
    <vers num="168"> Servavi mandata tua et testimonia
tua,
quia omnes viæ meæ in conspectu tuo.
</vers>
    <vers num="169"> <cursiva>TAU</cursiva>. Appropinquet deprecatio mea in
conspectu tuo, Domine;
iuxta verbum tuum da mihi intellectum.
</vers>
    <vers num="170"> Intret postulatio mea in conspectu
tuo;
secundum eloquium tuum libera me.
</vers>
    <vers num="171"> Eructabunt labia mea hymnum,
cum docueris me iustificationes tuas.
</vers>
    <vers num="172"> Cantet lingua mea eloquium
tuum,
quia omnia præcepta tua iustitia.
</vers>
    <vers num="173"> Fiat manus tua, ut adiuvet me,
quoniam mandata tua elegi.
</vers>
    <vers num="174"> Concupivi salutare tuum,
Domine,
et lex tua delectatio mea est.
</vers>
    <vers num="175"> Vivet anima mea et laudabit te,
et iudicia tua adiuvabunt me.
</vers>
    <vers num="176"> Erravi sicut ovis, quæ periit;
quære servum tuum, quia præcepta tua non sum oblitus.</vers>
  </cap>
  <subtitulum>Psalmus 120 (119)</subtitulum>
  <cap num="120">
    <vers num="1"> <cursiva>Canticum ascensionum</cursiva>.
Ad Dominum, cum tribularer, clamavi,
et exaudivit me.
</vers>
    <vers num="2"> Domine, libera animam meam a labiis
mendacii,
a lingua dolosa.
</vers>
    <vers num="3"> Quid detur tibi aut quid apponatur
tibi,
lingua dolosa?
</vers>
    <vers num="4"> Sagittæ potentis acutæ
cum carbonibus iuniperorum.
</vers>
    <vers num="5"> Heu mihi, quia peregrinatus sum in
Mosoch,
habitavi ad tabernacula Cedar!
</vers>
    <vers num="6"> Multum incola fuit anima mea
cum his, qui oderunt pacem.
</vers>
    <vers num="7"> Ego eram pacificus;
cum loquebar, illi impugnabant me.</vers>
  </cap>
  <subtitulum>Psalmus 121 (120)</subtitulum>
  <cap num="121">
    <vers num="1"> <cursiva>Canticum ascensionum</cursiva>.
Levabo oculos meos in montes:
unde veniet auxilium mihi?
</vers>
    <vers num="2"> Auxilium meum a Domino,
qui fecit cælum et terram.
</vers>
    <vers num="3"> Non dabit in commotionem pedem
tuum
neque dormitabit, qui custodit te.
</vers>
    <vers num="4"> Ecce non dormitabit neque
dormiet,
qui custodit Israel.
</vers>
    <vers num="5"> Dominus custodit te,
Dominus umbraculum tuum
ad manum dexteram tuam.
</vers>
    <vers num="6"> Per diem sol non percutiet te,
neque luna per noctem.
</vers>
    <vers num="7"> Dominus custodiet te ab omni
malo;
custodiet animam tuam Dominus.
</vers>
    <vers num="8"> Dominus custodiet introitum tuum et
exitum tuum
ex hoc nunc et usque in sæculum.</vers>
  </cap>
  <subtitulum>Psalmus 122 (121)</subtitulum>
  <cap num="122">
    <vers num="1"> <cursiva>Canticum ascensionum.
David</cursiva>.
Lætatus sum in eo, quod dixerunt mihi:
« In domum Domini ibimus ».
</vers>
    <vers num="2"> Stantes iam sunt pedes nostri
in portis tuis, Ierusalem.
</vers>
    <vers num="3"> Ierusalem, quæ ædificata est ut
civitas,
sibi compacta in idipsum.
</vers>
    <vers num="4"> Illuc enim ascenderunt tribus, tribus
Domini,
testimonium Israel, ad confitendum nomini Domini.
</vers>
    <vers num="5"> Quia illic sederunt sedes ad
iudicium,
sedes domus David.
</vers>
    <vers num="6"> Rogate, quæ ad pacem sunt
Ierusalem:
« Securi sint diligentes te!
</vers>
    <vers num="7"> Fiat pax in muris tuis,
et securitas in turribus tuis! ».
</vers>
    <vers num="8"> Propter fratres meos et proximos
meos
loquar: « Pax in te! ».
</vers>
    <vers num="9"> Propter domum Domini Dei nostri
exquiram bona tibi.</vers>
  </cap>
  <subtitulum>Psalmus 123 (122)</subtitulum>
  <cap num="123">
    <vers num="1"> <cursiva>Canticum ascensionum</cursiva>.
Ad te levavi oculos meos,
qui habitas in cælis.
</vers>
    <vers num="2"> Ecce sicut oculi servorum ad manus
dominorum suorum,
sicut oculi ancillæ ad manus dominæ suæ,
ita oculi nostri ad Dominum Deum nostrum,
donec misereatur nostri.
</vers>
    <vers num="3"> Miserere nostri, Domine, miserere
nostri,
quia multum repleti sumus despectione;
</vers>
    <vers num="4"> quia multum repleta est anima
nostra
derisione abundantium et despectione superborum.</vers>
  </cap>
  <subtitulum>Psalmus 124 (123)</subtitulum>
  <cap num="124">
    <vers num="1"> <cursiva>Canticum ascensionum.
David</cursiva>.
Nisi quia Dominus erat in nobis,
dicat nunc Israel,
</vers>
    <vers num="2"> nisi quia Dominus erat in nobis,
cum exsurgerent homines in nos:
</vers>
    <vers num="3"> forte vivos deglutissent nos,
cum irasceretur furor eorum in nos.
</vers>
    <vers num="4"> Forsitan aqua absorbuisset nos,
torrens pertransisset animam nostram;
</vers>
    <vers num="5"> forsitan pertransissent animam
nostram
aquæ intumescentes.
</vers>
    <vers num="6"> Benedictus Dominus,
qui non dedit nos in direptionem dentibus eorum.
</vers>
    <vers num="7"> Anima nostra sicut passer erepta
est
de laqueo venantium:
laqueus contritus est,
et nos erepti sumus.
</vers>
    <vers num="8"> Adiutorium nostrum in nomine
Domini,
qui fecit cælum et terram.</vers>
  </cap>
  <subtitulum>Psalmus 125 (124)</subtitulum>
  <cap num="125">
    <vers num="1"> <cursiva>Canticum ascensionum</cursiva>.
Qui confidunt in Domino, sicut mons Sion:
non commovebitur, in æternum manet.
</vers>
    <vers num="2"> Ierusalem, montes in circuitu
eius,
et Dominus in circuitu populi sui
ex hoc nunc et usque in sæculum.
</vers>
    <vers num="3"> Quia non requiescet virga iniquitatis
super sortem iustorum,
ut non extendant iusti ad iniquitatem manus suas.
</vers>
    <vers num="4"> Benefac, Domine, bonis
et rectis corde.
</vers>
    <vers num="5"> Declinantes autem per vias pravas
adducet Dominus cum operantibus iniquitatem.
Pax super Israel!</vers>
  </cap>
  <subtitulum>Psalmus 126 (125)</subtitulum>
  <cap num="126">
    <vers num="1"> <cursiva>Canticum ascensionum</cursiva>.
In convertendo Dominus captivitatem Sion,
facti sumus quasi somniantes.
</vers>
    <vers num="2"> Tunc repletum est gaudio os
nostrum,
et lingua nostra exsultatione.
Tunc dicebant inter gentes:
« Magnificavit Dominus facere cum eis ».
</vers>
    <vers num="3"> Magnificavit Dominus facere
nobiscum;
facti sumus lætantes.
</vers>
    <vers num="4"> Converte, Domine, captivitatem
nostram,
sicut torrentes in austro.
</vers>
    <vers num="5"> Qui seminant in lacrimis,
in exsultatione metent.
</vers>
    <vers num="6"> Euntes ibant et flebant
semen spargendum portantes;
venientes autem venient in exsultatione
portantes manipulos suos.</vers>
  </cap>
  <subtitulum>Psalmus 127 (126)</subtitulum>
  <cap num="127">
    <vers num="1"> <cursiva>Canticum ascensionum.
Salomonis</cursiva>.
Nisi Dominus ædificaverit domum,
in vanum laborant, qui ædificant eam.
Nisi Dominus custodierit civitatem,
frustra vigilat, qui custodit eam.
</vers>
    <vers num="2"> Vanum est vobis ante lucem surgere et
sero quiescere,
qui manducatis panem laboris,
quia dabit dilectis suis somnum.
</vers>
    <vers num="3"> Ecce hereditas Domini filii,
merces fructus ventris.
</vers>
    <vers num="4"> Sicut sagittæ in manu potentis,
ita filii iuventutis.
</vers>
    <vers num="5"> Beatus vir, qui implevit pharetram
suam ex ipsis:
non confundetur, cum loquetur inimicis suis in porta.</vers>
  </cap>
  <subtitulum>Psalmus 128 (127)</subtitulum>
  <cap num="128">
    <vers num="1"> <cursiva>Canticum ascensionum</cursiva>.
Beatus omnis, qui timet Dominum,
qui ambulat in viis eius.
</vers>
    <vers num="2"> Labores manuum tuarum manducabis,
beatus es, et bene tibi erit.
</vers>
    <vers num="3"> Uxor tua sicut vitis fructifera
in lateribus domus tuæ;
filii tui sicut novellæ olivarum
in circuitu mensæ tuæ.
</vers>
    <vers num="4"> Ecce sic benedicetur homo,
qui timet Dominum.
</vers>
    <vers num="5"> Benedicat tibi Dominus ex Sion,
et videas bona Ierusalem
omnibus diebus vitæ tuæ;
</vers>
    <vers num="6"> et videas filios filiorum tuorum.
Pax super Israel!</vers>
  </cap>
  <subtitulum>Psalmus 129 (128)</subtitulum>
  <cap num="129">
    <vers num="1"> <cursiva>Canticum ascensionum</cursiva>.
Sæpe expugnaverunt me a iuventute mea,
dicat nunc Israel,
</vers>
    <vers num="2"> sæpe expugnaverunt me a iuventute
mea,
etenim non potuerunt adversum me.
</vers>
    <vers num="3"> Supra dorsum meum araverunt
aratores,
prolongaverunt sulcos suos.
</vers>
    <vers num="4"> Dominus autem iustus
concidit cervices peccatorum.
</vers>
    <vers num="5"> Confundantur et convertantur
retrorsum
omnes, qui oderunt Sion.
</vers>
    <vers num="6"> Fiant sicut fenum tectorum,
quod, priusquam evellatur, exaruit;
</vers>
    <vers num="7"> de quo non implevit manum suam, qui
metit,
et sinum suum, qui manipulos colligit.
</vers>
    <vers num="8"> Et non dixerunt, qui
præteribant:
« Benedictio Domini super vos,
benedicimus vobis in nomine Domini ».</vers>
  </cap>
  <subtitulum>Psalmus 130 (129)</subtitulum>
  <cap num="130">
    <vers num="1"> <cursiva>Canticum ascensionum</cursiva>.
De profundis clamavi ad te, Domine;
</vers>
    <vers num="2"> Domine, exaudi vocem meam.
Fiant aures tuæ intendentes
in vocem deprecationis meæ.
</vers>
    <vers num="3"> Si iniquitates observaveris,
Domine,
Domine, quis sustinebit?
</vers>
    <vers num="4"> Quia apud te propitiatio est,
ut timeamus te.
</vers>
    <vers num="5"> Sustinui te, Domine,
sustinuit anima mea in verbo eius;
speravit </vers>
    <vers num="6"> anima mea in Domino
magis quam custodes auroram.
Magis quam custodes auroram
</vers>
    <vers num="7"> speret Israel in Domino,
quia apud Dominum misericordia,
et copiosa apud eum redemptio.
</vers>
    <vers num="8"> Et ipse redimet Israel
ex omnibus iniquitatibus eius.</vers>
  </cap>
  <subtitulum>Psalmus 131 (130)</subtitulum>
  <cap num="131">
    <vers num="1"> <cursiva>Canticum ascensionum.
David</cursiva>.
Domine, non est exaltatum cor meum,
neque elati sunt oculi mei,
neque ambulavi in magnis
neque in mirabilibus super me.
</vers>
    <vers num="2"> Vere pacatam et quietam
feci animam meam;
sicut ablactatus in sinu matris suæ,
sicut ablactatus, ita in me est anima mea.
</vers>
    <vers num="3"> Speret Israel in Domino
ex hoc nunc et usque in sæculum.</vers>
  </cap>
  <subtitulum>Psalmus 132 (131)</subtitulum>
  <cap num="132">
    <vers num="1"> <cursiva>Canticum ascensionum</cursiva>.
Memento, Domine, David
et omnis mansuetudinis eius,
</vers>
    <vers num="2"> quia iuravit Domino,
votum vovit Potenti Iacob:
</vers>
    <vers num="3"> « Non introibo in
tabernaculum domus meæ,
non ascendam in lectum strati mei,
</vers>
    <vers num="4"> non dabo somnum oculis meis
et palpebris meis dormitationem,
</vers>
    <vers num="5"> donec inveniam locum Domino,
tabernaculum Potenti Iacob ».
</vers>
    <vers num="6"> Ecce audivimus eam esse in
Ephratha,
invenimus eam in campis Iaar.
</vers>
    <vers num="7"> Ingrediamur in tabernaculum eius,
adoremus ad scabellum pedum eius. —
</vers>
    <vers num="8"> Surge, Domine, in requiem tuam,
tu et arca fortitudinis tuæ.
</vers>
    <vers num="9"> Sacerdotes tui induantur
iustitiam,
et sancti tui exsultent.
</vers>
    <vers num="10"> Propter David servum tuum
non avertas faciem christi tui.
</vers>
    <vers num="11"> Iuravit Dominus David veritatem
et non recedet ab ea:
« De fructu ventris tui
ponam super sedem tuam.
</vers>
    <vers num="12"> Si custodierint filii tui
testamentum meum
et testimonia mea, quæ docebo eos,
filii eorum usque in sæculum
sedebunt super sedem tuam ».
</vers>
    <vers num="13"> Quoniam elegit Dominus Sion,
desideravit eam in habitationem sibi:
</vers>
    <vers num="14"> « Hæc requies mea in
sæculum sæculi;
hic habitabo, quoniam desideravi eam.
</vers>
    <vers num="15"> Cibaria eius benedicens
benedicam,
pauperes eius saturabo panibus.
</vers>
    <vers num="16"> Sacerdotes eius induam salutari,
et sancti eius exsultatione exsultabunt.
</vers>
    <vers num="17"> Illic germinare faciam cornu
David,
parabo lucernam christo meo.
</vers>
    <vers num="18"> Inimicos eius induam confusione,
super ipsum autem efflorebit diadema eius ».</vers>
  </cap>
  <subtitulum>Psalmus 133 (132)</subtitulum>
  <cap num="133">
    <vers num="1"> <cursiva>Canticum ascensionum.
David.</cursiva>
Ecce quam bonum et quam iucundum
habitare fratres in unum:
</vers>
    <vers num="2"> sicut unguentum optimum in
capite,
quod descendit in barbam, barbam Aaron,
quod descendit in oram vestimenti eius;
</vers>
    <vers num="3"> sicut ros Hermon, qui descendit in
montes Sion,
quoniam illic mandavit Dominus benedictionem,
vitam usque in sæculum.</vers>
  </cap>
  <subtitulum>Psalmus 134 (133)</subtitulum>
  <cap num="134">
    <vers num="1"> <cursiva>Canticum ascensionum</cursiva>.
Ecce benedicite Dominum,
omnes servi Domini,
qui statis in domo Domini per noctes.
</vers>
    <vers num="2"> Extollite manus vestras ad
sanctuarium
et benedicite Dominum.
</vers>
    <vers num="3"> Benedicat te Dominus ex Sion,
qui fecit cælum et terram.</vers>
  </cap>
  <subtitulum>Psalmus 135 (134)</subtitulum>
  <cap num="135">
    <vers num="1"> <cursiva>ALLELUIA</cursiva>.
Laudate nomen Domini,
laudate, servi Domini,
</vers>
    <vers num="2"> qui statis in domo Domini,
in atriis domus Dei nostri.
</vers>
    <vers num="3"> Laudate Dominum, quia bonus
Dominus;
psallite nomini eius, quoniam suave.
</vers>
    <vers num="4"> Quoniam Iacob elegit sibi
Dominus,
Israel in peculium sibi.
</vers>
    <vers num="5"> Quia ego cognovi quod magnus est
Dominus,
et Deus noster præ omnibus diis.
</vers>
    <vers num="6"> Omnia, quæcumque voluit,
Dominus fecit in cælo et in terra,
in mari et in omnibus abyssis.
</vers>
    <vers num="7"> Adducens nubes ab extremo terræ,
fulgura in pluviam facit,
producit ventos de thesauris suis.
</vers>
    <vers num="8"> Qui percussit primogenita Ægypti
ab homine usque ad pecus.
</vers>
    <vers num="9"> Misit signa et prodigia in medio tui,
Ægypte,
in pharaonem et in omnes servos eius.
</vers>
    <vers num="10"> Qui percussit gentes multas
et occidit reges fortes:
</vers>
    <vers num="11"> Sehon regem Amorræorum
et Og regem Basan
et omnia regna Chanaan.
</vers>
    <vers num="12"> Et dedit terram eorum
hereditatem,
hereditatem Israel populo suo.
</vers>
    <vers num="13"> Domine, nomen tuum in æternum;
Domine, memoriale tuum in generationem et generationem.
</vers>
    <vers num="14"> Quia iudicabit Dominus populum
suum
et servorum suorum miserebitur.
</vers>
    <vers num="15"> Simulacra gentium argentum et
aurum,
opera manuum hominum.
</vers>
    <vers num="16"> Os habent et non loquentur,
oculos habent et non videbunt.
</vers>
    <vers num="17"> Aures habent et non audient;
neque enim est spiritus in ore ipsorum.
</vers>
    <vers num="18"> Similes illis erunt, qui faciunt
ea,
et omnes, qui confidunt in eis.
</vers>
    <vers num="19"> Domus Israel, benedicite Domino;
domus Aaron, benedicite Domino;
</vers>
    <vers num="20"> domus Levi, benedicite Domino;
qui timetis Dominum, benedicite Domino.
</vers>
    <vers num="21"> Benedictus Dominus ex Sion,
qui habitat in Ierusalem. <cursiva>ALLELUIA</cursiva>.</vers>
  </cap>
  <subtitulum>Psalmus 136 (135)</subtitulum>
  <cap num="136">
    <vers num="1"> <cursiva>ALLELUIA</cursiva>.
Confitemini Domino, quoniam bonus,
quoniam in æternum misericordia eius.
</vers>
    <vers num="2"> Confitemini Deo deorum,
quoniam in æternum misericordia eius.
</vers>
    <vers num="3"> Confitemini Domino dominorum,
quoniam in æternum misericordia eius.
</vers>
    <vers num="4"> Qui facit mirabilia magna solus,
quoniam in æternum misericordia eius.
</vers>
    <vers num="5"> Qui fecit cælos in intellectu,
quoniam in æternum misericordia eius.
</vers>
    <vers num="6"> Qui expandit terram super aquas,
quoniam in æternum misericordia eius.
</vers>
    <vers num="7"> Qui fecit luminaria magna,
quoniam in æternum misericordia eius:
</vers>
    <vers num="8"> solem, ut præesset diei,
quoniam in æternum misericordia eius;
</vers>
    <vers num="9"> lunam et stellas, ut præessent
nocti, quoniam in æternum misericordia eius.
</vers>
    <vers num="10"> Qui percussit Ægyptum in
primogenitis eorum,
quoniam in æternum misericordia eius.
</vers>
    <vers num="11"> Qui eduxit Israel de medio
eorum,
quoniam in æternum misericordia eius,
</vers>
    <vers num="12"> in manu potenti et brachio
extento,
quoniam in æternum misericordia eius.
</vers>
    <vers num="13"> Qui divisit mare Rubrum in
divisiones,
quoniam in æternum misericordia eius.
</vers>
    <vers num="14"> Et traduxit Israel per medium
eius,
quoniam in æternum misericordia eius.
</vers>
    <vers num="15"> Et excussit pharaonem et virtutem
eius in mari Rubro,
quoniam in æternum misericordia eius.
</vers>
    <vers num="16"> Qui traduxit populum suum per
desertum,
quoniam in æternum misericordia eius.
</vers>
    <vers num="17"> Qui percussit reges magnos,
quoniam in æternum misericordia eius;
</vers>
    <vers num="18"> et occidit reges potentes,
quoniam in æternum misericordia eius:
</vers>
    <vers num="19"> Sehon regem Amorræorum,
quoniam in æternum misericordia eius;
</vers>
    <vers num="20"> et Og regem Basan,
quoniam in æternum misericordia eius.
</vers>
    <vers num="21"> Et dedit terram eorum
hereditatem,
quoniam in æternum misericordia eius,
</vers>
    <vers num="22"> hereditatem Israel servo suo,
quoniam in æternum misericordia eius.
</vers>
    <vers num="23"> Qui in humilitate nostra memor fuit
nostri,
quoniam in æternum misericordia eius;
</vers>
    <vers num="24"> et redemit nos ab inimicis
nostris,
quoniam in æternum misericordia eius.
</vers>
    <vers num="25"> Qui dat escam omni carni,
quoniam in æternum misericordia eius.
</vers>
    <vers num="26"> Confitemini Deo cæli,
quoniam in æternum misericordia eius.</vers>
  </cap>
  <subtitulum>Psalmus 137 (136)</subtitulum>
  <cap num="137">
    <vers num="1"> Super flumina Babylonis,
illic sedimus et flevimus,
cum recordaremur Sion.
</vers>
    <vers num="2"> In salicibus in medio eius
suspendimus citharas nostras.
</vers>
    <vers num="3"> Quia illic rogaverunt nos,
qui captivos duxerunt nos,
verba cantionum,
et, qui affligebant nos, lætitiam:
« Cantate nobis de canticis Sion ».
</vers>
    <vers num="4"> Quomodo cantabimus canticum
Domini
in terra aliena?
</vers>
    <vers num="5"> Si oblitus fuero tui, Ierusalem,
oblivioni detur dextera mea;
</vers>
    <vers num="6"> adhæreat lingua mea faucibus
meis,
si non meminero tui,
si non præposuero Ierusalem
in capite lætitiæ meæ.
</vers>
    <vers num="7"> Memor esto, Domine, adversus filios
Edom
diei Ierusalem;
qui dicebant: « Exinanite, exinanite
usque ad fundamentum in ea ».
</vers>
    <vers num="8"> Filia Babylonis devastans,
beatus, qui retribuet tibi retributionem tuam,
quam retribuisti nobis;
</vers>
    <vers num="9"> beatus, qui tenebit
et allidet parvulos tuos ad petram.</vers>
  </cap>
  <subtitulum>Psalmus 138 (137)</subtitulum>
  <cap num="138">
    <vers num="1"> <cursiva>David</cursiva>.
Confitebor tibi, Domine, in toto corde meo,
quoniam audisti verba oris mei.
In conspectu angelorum psallam tibi,
</vers>
    <vers num="2"> adorabo ad templum sanctum tuum;
et confitebor nomini tuo
propter misericordiam tuam et veritatem tuam,
quoniam magnificasti super omne nomen eloquium tuum.
</vers>
    <vers num="3"> In quacumque die invocavero te,
exaudi me;
multiplicabis in anima mea virtutem.
</vers>
    <vers num="4"> Confitebuntur tibi, Domine, omnes
reges terræ,
quia audierunt eloquia oris tui.
</vers>
    <vers num="5"> Et cantabunt vias Domini,
quoniam magna est gloria Domini;
</vers>
    <vers num="6"> quoniam excelsus Dominus et humilem
respicit
et superbum a longe cognoscit.
</vers>
    <vers num="7"> Si ambulavero in medio tribulationis,
vivificabis me;
et contra iram inimicorum meorum extendes manum tuam,
et salvum me faciet dextera tua.
</vers>
    <vers num="8"> Dominus perficiet pro me;
Domine, misericordia tua in sæculum:
opera manuum tuarum ne despicias.</vers>
  </cap>
  <subtitulum>Psalmus 139 (138)</subtitulum>
  <cap num="139">
    <vers num="1"> <cursiva>Magistro chori. David.
Psalmus</cursiva>.
Domine, scrutatus es et cognovisti me,
</vers>
    <vers num="2"> tu cognovisti sessionem meam et
resurrectionem meam.
Intellexisti cogitationes meas de longe,
</vers>
    <vers num="3"> semitam meam et accubitum meum
investigasti.
Et omnes vias meas perspexisti,
</vers>
    <vers num="4"> quia nondum est sermo in lingua
mea,
et ecce, Domine, tu novisti omnia.
</vers>
    <vers num="5"> A tergo et a fronte coartasti me
et posuisti super me manum tuam.
</vers>
    <vers num="6"> Mirabilis nimis facta est scientia
tua super me,
sublimis, et non attingam eam.
</vers>
    <vers num="7"> Quo ibo a spiritu tuo
et quo a facie tua fugiam?
</vers>
    <vers num="8"> Si ascendero in cælum, tu illic
es;
si descendero in infernum, ades.
</vers>
    <vers num="9"> Si sumpsero pennas auroræ
et habitavero in extremis maris,
</vers>
    <vers num="10"> etiam illuc manus tua deducet
me,
et tenebit me dextera tua.
</vers>
    <vers num="11"> Si dixero: « Forsitan
tenebræ compriment me,
et nox illuminatio erit circa me »,
</vers>
    <vers num="12"> etiam tenebræ non obscurabuntur a
te,
et nox sicut dies illuminabitur
— sicut tenebræ eius ita et lumen eius —.
</vers>
    <vers num="13"> Quia tu formasti renes meos,
contexuisti me in utero matris meæ.
</vers>
    <vers num="14"> Confitebor tibi, quia mirabiliter
plasmatus sum;
mirabilia opera tua,
et anima mea cognoscit nimis.
</vers>
    <vers num="15"> Non sunt abscondita ossa mea a
te,
cum factus sum in occulto,
contextus in inferioribus terræ.
</vers>
    <vers num="16"> Imperfectum adhuc me viderunt oculi
tui,
et in libro tuo scripti erant omnes dies:
ficti erant, et nondum erat unus ex eis.
</vers>
    <vers num="17"> Mihi autem nimis pretiosæ
cogitationes tuæ, Deus;
nimis gravis summa earum.
</vers>
    <vers num="18"> Si dinumerabo eas, super arenam
multiplicabuntur;
si ad finem pervenerim, adhuc sum tecum.
</vers>
    <vers num="19"> Utinam occidas, Deus,
peccatores;
viri sanguinum, declinate a me.
</vers>
    <vers num="20"> Qui loquuntur contra te maligne:
exaltantur in vanum contra te.
</vers>
    <vers num="21"> Nonne, qui oderunt te, Domine,
oderam
et insurgentes in te abhorrebam?
</vers>
    <vers num="22"> Perfecto odio oderam illos,
et inimici facti sunt mihi.
</vers>
    <vers num="23"> Scrutare me, Deus, et scito cor
meum;
proba me et cognosce semitas meas
</vers>
    <vers num="24"> et vide, si via vanitatis in me
est,
et deduc me in via æterna.</vers>
  </cap>
  <subtitulum>Psalmus 140 (139)</subtitulum>
  <cap num="140">
    <vers num="1"> <cursiva>Magistro chori. Psalmus.
David.</cursiva>
</vers>
    <vers num="2"> Eripe me, Domine, ab homine malo, a
viro violentiæ serva me.
</vers>
    <vers num="3"> Qui cogitaverunt mala in corde,
tota die constituebant prœlia.
</vers>
    <vers num="4"> Acuerunt linguas suas sicut
serpentis, venenum aspidum sub labiis eorum.
</vers>
    <vers num="5"> Custodi me, Domine, de manu
peccatoris
et a viro violentiæ serva me,
qui cogitaverunt supplantare gressus meos.
</vers>
    <vers num="6"> Absconderunt superbi laqueum mihi
et funes extenderunt in rete,
iuxta iter offendicula posuerunt mihi.
</vers>
    <vers num="7"> Dixi Domino: « Deus meus
es tu;
auribus percipe, Domine, vocem deprecationis meæ ».
</vers>
    <vers num="8"> Domine, Domine, virtus salutis
meæ,
obumbrasti caput meum in die belli.
</vers>
    <vers num="9"> Ne concedas, Domine, desideria
impii;
consilia eius ne perficias.
Exaltant </vers>
    <vers num="10"> caput, qui circumdant
me;
malitia labiorum ipsorum operiat eos.
</vers>
    <vers num="11"> Cadant super eos carbones ignis,
in foveas deicias eos, et non exsurgant.
</vers>
    <vers num="12"> Vir linguosus non firmabitur in
terra,
virum violentiæ mala capient in interitu.
</vers>
    <vers num="13"> Cognovi quia faciet Dominus iudicium
inopis
et vindictam pauperum.
</vers>
    <vers num="14"> Verumtamen iusti confitebuntur
nomini tuo,
et habitabunt recti in conspectu tuo.</vers>
  </cap>
  <subtitulum>Psalmus 141 (140)</subtitulum>
  <cap num="141">
    <vers num="1"> <cursiva>Psalmus. David</cursiva>.
Domine, clamavi ad te, ad me festina;
intende voci meæ, cum clamo ad te.
</vers>
    <vers num="2"> Dirigatur oratio mea sicut incensum
in conspectu tuo,
elevatio manuum mearum ut sacrificium vespertinum. —
</vers>
    <vers num="3"> Pone, Domine, custodiam ori meo
et vigiliam ad ostium labiorum meorum.
</vers>
    <vers num="4"> Non declines cor meum in verbum
malitiæ
ad machinandas machinationes in impietate
cum hominibus operantibus iniquitatem;
et non comedam ex deliciis eorum.
</vers>
    <vers num="5"> Percutiat me iustus in misericordia
et increpet me;
oleum autem peccatoris non impinguet caput meum,
quoniam adhuc et oratio mea in malitiis eorum.
</vers>
    <vers num="6"> Deiecti in manus duras iudicum
eorum,
audient verba mea, quoniam suavia erant.
</vers>
    <vers num="7"> Sicut frusta dolantis et dirumpentis
in terra,
dissipata sunt ossa eorum ad fauces inferni.
</vers>
    <vers num="8"> Quia ad te, Domine, Domine, oculi
mei;
ad te confugi, non effundas animam meam.
</vers>
    <vers num="9"> Custodi me a laqueo, quem statuerunt
mihi,
et a scandalis operantium iniquitatem.
</vers>
    <vers num="10"> Cadent in retiacula sua peccatores
simul,
ego autem ultra pertranseam.</vers>
  </cap>
  <subtitulum>Psalmus 142 (141)</subtitulum>
  <cap num="142">
    <vers num="1"> <cursiva>Maskil. David, cum esset in
caverna. Precatio</cursiva>.
</vers>
    <vers num="2"> Voce mea ad Dominum clamo,
voce mea ad Dominum deprecor;
</vers>
    <vers num="3"> effundo in conspectu eius
lamentationem meam,
et tribulationem meam ante ipsum pronuntio.
</vers>
    <vers num="4"> Cum deficit in me spiritus meus,
tu nosti semitas meas.
In via, qua ambulabam,
absconderunt laqueum mihi.
</vers>
    <vers num="5"> Considerabam ad dexteram et
videbam,
et non erat qui cognosceret me.
Periit fuga a me,
et non est qui requirat animam meam. —
</vers>
    <vers num="6"> Clamavi ad te, Domine;
dixi: « Tu es refugium meum,
portio mea in terra viventium.
</vers>
    <vers num="7"> Intende ad deprecationem meam,
quia humiliatus sum nimis.
Libera me a persequentibus me,
quia confortati sunt super me.
</vers>
    <vers num="8"> Educ de custodia animam meam
ad confitendum nomini tuo;
me circumdabunt iusti,
cum retribueris mihi ».</vers>
  </cap>
  <subtitulum>Psalmus 143 (142)</subtitulum>
  <cap num="143">
    <vers num="1"> <cursiva>Psalmus. David</cursiva>.
Domine, exaudi orationem meam, auribus percipe obsecrationem meam
in veritate tua;
exaudi me in tua iustitia.
</vers>
    <vers num="2"> Et non intres in iudicium cum servo
tuo,
quia non iustificabitur in conspectu tuo omnis vivens.
</vers>
    <vers num="3"> Quia persecutus est inimicus animam
meam,
contrivit in terra vitam meam,
collocavit me in obscuris sicut mortuos a sæculo.
</vers>
    <vers num="4"> Et anxiatus est in me spiritus
meus,
in medio mei obriguit cor meum.
</vers>
    <vers num="5"> Memor fui dierum antiquorum,
meditatus sum in omnibus operibus tuis,
in factis manuum tuarum recogitabam.
</vers>
    <vers num="6"> Expandi manus meas ad te,
anima mea sicut terra sine aqua tibi.
</vers>
    <vers num="7"> Velociter exaudi me, Domine;
defecit spiritus meus.
Non abscondas faciem tuam a me,
ne similis fiam descendentibus in lacum.
</vers>
    <vers num="8"> Auditam fac mihi mane misericordiam
tuam,
quia in te speravi.
Notam fac mihi viam, in qua ambulem,
quia ad te levavi animam meam.
</vers>
    <vers num="9"> Eripe me de inimicis meis,
Domine, ad te confugi.
</vers>
    <vers num="10"> Doce me facere voluntatem tuam,
quia Deus meus es tu.
Spiritus tuus bonus deducet me in terram rectam;
</vers>
    <vers num="11"> propter nomen tuum, Domine,
vivificabis me.
In iustitia tua educes de tribulatione animam meam
</vers>
    <vers num="12"> et in misericordia tua disperdes
inimicos meos;
et perdes omnes, qui tribulant animam meam,
quoniam ego servus tuus sum.</vers>
  </cap>
  <subtitulum>Psalmus 144 (143)</subtitulum>
  <cap num="144">
    <vers num="1"> <cursiva>David</cursiva>.
Benedictus Dominus, adiutor meus,
qui docet manus meas ad prœlium
et digitos meos ad bellum.
</vers>
    <vers num="2"> Misericordia mea et fortitudo
mea,
refugium meum et liberator meus;
scutum meum, et in ipso speravi,
qui subdit populum meum sub me.
</vers>
    <vers num="3"> Domine, quid est homo, quod agnoscis
eum,
aut filius hominis, quod reputas eum?
</vers>
    <vers num="4"> Homo vanitati similis factus est,
dies eius sicut umbra præteriens.
</vers>
    <vers num="5"> Domine, inclina cælos tuos et
descende;
tange montes, et fumigabunt.
</vers>
    <vers num="6"> Fulgura coruscationem et dissipa
eos;
emitte sagittas tuas et conturba eos.
</vers>
    <vers num="7"> Emitte manum tuam de alto;
eripe me et libera me de aquis multis,
de manu filiorum alienigenarum,
</vers>
    <vers num="8"> quorum os locutum est vanitatem,
et dextera eorum dextera mendacii.
</vers>
    <vers num="9"> Deus, canticum novum cantabo
tibi,
in psalterio decachordo psallam tibi,
</vers>
    <vers num="10"> qui das salutem regibus,
qui redimis David servum tuum de gladio maligno.
</vers>
    <vers num="11"> Eripe me et libera me
de manu filiorum alienigenarum,
quorum os locutum est vanitatem,
et dextera eorum dextera mendacii.
</vers>
    <vers num="12"> Filii nostri sicut novellæ
crescentes
in iuventute sua;
filiæ nostræ sicut columnæ angulares,
sculptæ ut structura templi.
</vers>
    <vers num="13"> Promptuaria nostra plena,
redundantia omnibus bonis;
oves nostræ in milibus
innumerabiles in campis nostris,
</vers>
    <vers num="14"> boves nostræ crassæ.
Non est ruina maceriæ neque egressus
neque clamor in plateis nostris.
</vers>
    <vers num="15"> Beatus populus, cui hæc sunt;
beatus populus, cui Dominus est Deus.</vers>
  </cap>
  <subtitulum>Psalmus 145 (144)</subtitulum>
  <cap num="145">
    <vers num="1"> <cursiva>Laudes. David</cursiva>.
<cursiva>ALEPH</cursiva>. Exaltabo te, Deus meus, rex,
et benedicam nomini tuo
in sæculum et in sæculum sæculi.
</vers>
    <vers num="2"> <cursiva>BETH</cursiva>. Per singulos dies benedicam
tibi
et laudabo nomen tuum
in sæculum et in sæculum sæculi.
</vers>
    <vers num="3"> <cursiva>GHIMEL</cursiva>. Magnus Dominus et laudabilis
nimis,
et magnitudinis eius non est investigatio.
</vers>
    <vers num="4"> <cursiva>DALETH</cursiva>. Generatio generationi
laudabit opera tua,
et potentiam tuam pronuntiabunt.
</vers>
    <vers num="5"> <cursiva>HE</cursiva>. Magnificentiam gloriæ maiestatis
tuæ loquentur
et mirabilia tua enarrabunt.
</vers>
    <vers num="6"> <cursiva>VAU</cursiva>. Et virtutem terribilium tuorum
dicent
et magnitudinem tuam narrabunt.
</vers>
    <vers num="7"> <cursiva>ZAIN</cursiva>. Memoriam abundantiæ suavitatis
tuæ eructabunt
et iustitia tua exsultabunt.
</vers>
    <vers num="8"> <cursiva>HETH</cursiva>. Miserator et misericors
Dominus,
longanimis et multæ misericordiæ.
</vers>
    <vers num="9"> <cursiva>TETH</cursiva>. Suavis Dominus universis,
et miserationes eius super omnia opera eius.
</vers>
    <vers num="10"> <cursiva>IOD</cursiva>. Confiteantur tibi, Domine,
omnia opera tua;
et sancti tui benedicant tibi.
</vers>
    <vers num="11"> <cursiva>CAPH</cursiva>. Gloriam regni tui dicant
et potentiam tuam loquantur,
</vers>
    <vers num="12"> <cursiva>LAMED</cursiva>. ut notas faciant filiis
hominum potentias tuas
et gloriam magnificentiæ regni tui.
</vers>
    <vers num="13"> <cursiva>MEM</cursiva>. Regnum tuum regnum omnium
sæculorum,
et dominatio tua in omnem generationem et generationem.
<cursiva>NUN</cursiva>. Fidelis Dominus in omnibus verbis suis
et sanctus in omnibus operibus suis.
</vers>
    <vers num="14"> <cursiva>SAMECH</cursiva>. Allevat Dominus omnes, qui
corruunt,
et erigit omnes depressos.
</vers>
    <vers num="15"> <cursiva>AIN</cursiva>. Oculi omnium in te sperant,
et tu das illis escam in tempore opportuno.
</vers>
    <vers num="16"> <cursiva>PHE</cursiva>. Aperis tu manum tuam
et imples omne animal in beneplacito.
</vers>
    <vers num="17"> <cursiva>SADE</cursiva>. Iustus Dominus in omnibus viis
suis
et sanctus in omnibus operibus suis.
</vers>
    <vers num="18"> <cursiva>COPH</cursiva>. Prope est Dominus omnibus
invocantibus eum,
omnibus invocantibus eum in veritate.
</vers>
    <vers num="19"> <cursiva>RES</cursiva>. Voluntatem timentium se
faciet
et deprecationem eorum exaudiet et salvos faciet eos.
</vers>
    <vers num="20"> <cursiva>SIN</cursiva>. Custodit Dominus omnes
diligentes se
et omnes peccatores disperdet.
</vers>
    <vers num="21"> <cursiva>TAU</cursiva>. Laudationem Domini loquetur os
meum,
et benedicat omnis caro nomini sancto eius
in sæculum et in sæculum sæculi.</vers>
  </cap>
  <subtitulum>Psalmus 146 (145)</subtitulum>
  <cap num="146">
    <vers num="1"> <cursiva>ALLELUIA</cursiva>.
Lauda, anima mea, Dominum;
</vers>
    <vers num="2"> laudabo Dominum in vita mea,
psallam Deo meo, quamdiu fuero.
</vers>
    <vers num="3"> Nolite confidere in principibus,
in filiis hominum, in quibus non est salus.
</vers>
    <vers num="4"> Exibit spiritus eius, et revertetur
in terram suam;
in illa die peribunt cogitationes eorum.
</vers>
    <vers num="5"> Beatus, cuius Deus Iacob est
adiutor,
cuius spes in Domino Deo suo,
</vers>
    <vers num="6"> qui fecit cælum et terram,
mare et omnia, quæ in eis sunt;
qui custodit veritatem in sæculum,
</vers>
    <vers num="7"> facit iudicium oppressis,
dat escam esurientibus.
Dominus solvit compeditos,
</vers>
    <vers num="8"> Dominus illuminat cæcos,
Dominus erigit depressos,
Dominus diligit iustos,
</vers>
    <vers num="9"> Dominus custodit advenas,
pupillum et viduam sustentat
et viam peccatorum disperdit.
</vers>
    <vers num="10"> Regnabit Dominus in sæcula,
Deus tuus, Sion,
in generationem et generationem.</vers>
  </cap>
  <subtitulum>Psalmus 147</subtitulum>
  <cap num="147">
    <vers num="1"> <cursiva>ALLELUIA</cursiva>.
Laudate Dominum, quoniam bonum est psallere Deo nostro,
quoniam iucundum est celebrare laudem.
</vers>
    <vers num="2"> Ædificans Ierusalem Dominus,
dispersos Israelis congregabit.
</vers>
    <vers num="3"> Qui sanat contritos corde
et alligat plagas eorum;
</vers>
    <vers num="4"> qui numerat multitudinem
stellarum
et omnibus eis nomina vocat.
</vers>
    <vers num="5"> Magnus Dominus noster et magnus
virtute,
sapientiæ eius non est numerus.
</vers>
    <vers num="6"> Sustentat mansuetos Dominus,
humilians autem peccatores usque ad terram.
</vers>
    <vers num="7"> Præcinite Domino in confessione,
psallite Deo nostro in cithara.
</vers>
    <vers num="8"> Qui operit cælum nubibus
et parat terræ pluviam.
Qui producit in montibus fenum
et herbam servituti hominum.
</vers>
    <vers num="9"> Qui dat iumentis escam ipsorum
et pullis corvorum invocantibus eum.
</vers>
    <vers num="10"> Non in fortitudine equi
delectatur,
nec in tibiis viri beneplacitum est ei.
</vers>
    <vers num="11"> Beneplacitum est Domino super
timentes eum
et in eis, qui sperant super misericordia eius.
</vers>
    <vers num="12"> Lauda, Ierusalem, Dominum;
collauda Deum tuum, Sion.
</vers>
    <vers num="13"> Quoniam confortavit seras portarum
tuarum,
benedixit filiis tuis in te.
</vers>
    <vers num="14"> Qui ponit fines tuos pacem
et adipe frumenti satiat te.
</vers>
    <vers num="15"> Qui emittit eloquium suum
terræ,
velociter currit verbum eius.
</vers>
    <vers num="16"> Qui dat nivem sicut lanam,
pruinam sicut cinerem spargit.
</vers>
    <vers num="17"> Mittit crystallum suam sicut
buccellas;
ante faciem frigoris eius quis sustinebit?
</vers>
    <vers num="18"> Emittet verbum suum et liquefaciet
ea,
flabit spiritus eius, et fluent aquæ.
</vers>
    <vers num="19"> Qui annuntiat verbum suum Iacob,
iustitias et iudicia sua Israel.
</vers>
    <vers num="20"> Non fecit taliter omni nationi
et iudicia sua non manifestavit eis. <cursiva>ALLELUIA</cursiva>.</vers>
  </cap>
  <subtitulum>Psalmus 148</subtitulum>
  <cap num="148">
    <vers num="1"> <cursiva>ALLELUIA</cursiva>.
Laudate Dominum de cælis,
laudate eum in excelsis.
</vers>
    <vers num="2"> Laudate eum, omnes angeli eius,
laudate eum, omnes virtutes eius.
</vers>
    <vers num="3"> Laudate eum, sol et luna,
laudate eum, omnes stellæ lucentes.
</vers>
    <vers num="4"> Laudate eum, cæli cælorum
et aquæ omnes, quæ super cælos sunt. —
</vers>
    <vers num="5"> Laudent nomen Domini,
quia ipse mandavit, et creata sunt;
</vers>
    <vers num="6"> statuit ea in æternum et in sæculum
sæculi;
præceptum posuit, et non præteribit.
</vers>
    <vers num="7"> Laudate Dominum de terra,
dracones et omnes abyssi,
</vers>
    <vers num="8"> ignis, grando, nix, fumus,
spiritus procellarum, qui facit verbum eius,
</vers>
    <vers num="9"> montes et omnes colles,
ligna fructifera et omnes cedri,
</vers>
    <vers num="10"> bestiæ et universa pecora,
serpentes et volucres pennatæ.
</vers>
    <vers num="11"> Reges terræ et omnes populi,
principes et omnes iudices terræ,
</vers>
    <vers num="12"> iuvenes et virgines,
senes cum iunioribus
</vers>
    <vers num="13"> laudent nomen Domini,
quia exaltatum est nomen eius solius.
Magnificentia eius super cælum et terram,
</vers>
    <vers num="14"> et exaltavit cornu populi sui.
Hymnus omnibus sanctis eius,
filiis Israel, populo, qui propinquus est ei. <cursiva>ALLELUIA</cursiva>.</vers>
  </cap>
  <subtitulum>Psalmus 149</subtitulum>
  <cap num="149">
    <vers num="1"> <cursiva>ALLELUIA</cursiva>.
Cantate Domino canticum novum;
laus eius in ecclesia sanctorum.
</vers>
    <vers num="2"> Lætetur Israel in eo, qui fecit
eum,
et filii Sion exsultent in rege suo.
</vers>
    <vers num="3"> Laudent nomen eius in choro,
in tympano et cithara psallant ei,
</vers>
    <vers num="4"> quia beneplacitum est Domino in
populo suo,
et honorabit mansuetos in salute.
</vers>
    <vers num="5"> Iubilent sancti in gloria,
lætentur in cubilibus suis.
</vers>
    <vers num="6"> Exaltationes Dei in gutture
eorum,
et gladii ancipites in manibus eorum,
</vers>
    <vers num="7"> ad faciendam vindictam in
nationibus,
castigationes in populis,
</vers>
    <vers num="8"> ad alligandos reges eorum in
compedibus
et nobiles eorum in manicis ferreis,
</vers>
    <vers num="9"> ad faciendum in eis iudicium
conscriptum.
Gloria hæc est omnibus sanctis eius. <cursiva>ALLELUIA</cursiva>.</vers>
  </cap>
  <subtitulum>Psalmus 150</subtitulum>
  <cap num="150">
    <vers num="1"> <cursiva>ALLELUIA</cursiva>.
Laudate Dominum in sanctuario eius,
laudate eum in firmamento virtutis eius.
</vers>
    <vers num="2"> Laudate eum in magnalibus eius,
laudate eum secundum multitudinem magnitudinis eius.
</vers>
    <vers num="3"> Laudate eum in sono tubæ,
laudate eum in psalterio et cithara,
</vers>
    <vers num="4"> laudate eum in tympano et choro,
laudate eum in chordis et organo,
</vers>
    <vers num="5"> laudate eum in cymbalis
benesonantibus,
laudate eum in cymbalis iubilationis:
omne quod spirat, laudet Dominum. <cursiva>ALLELUIA</cursiva>.</vers>
  </cap>
</romanliturgy>
