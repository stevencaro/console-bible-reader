<?xml version="1.0" encoding="utf-8"?>
<romanliturgy lingua="la" elibro="1mac">
  <titulum>Liber Primus Maccabæorum</titulum>
  <subtitulum>Capitulum 1</subtitulum>
  <cap num="1">
    <vers num="1"> Et factum est, postquam percussit
Alexander Philippi Macedo, qui prius regnavit in Græcia, egressus
de terra Cetthim, Darium regem Persarum et Medorum,
</vers>
    <vers num="2"> constituit prœlia multa et obtinuit
munitiones et interfecit reges terræ;
</vers>
    <vers num="3"> et pertransiit usque ad fines terræ
et accepit spolia multitudinis gentium, et siluit terra in
conspectu eius, et exaltatum est et elevatum est cor eius.
</vers>
    <vers num="4"> Et congregavit virtutem fortem nimis
et obtinuit regiones gentium et tyrannos, et facti sunt illi in
tributum.
</vers>
    <vers num="5"> Et post hæc decidit in lectum et
cognovit quia moreretur;
</vers>
    <vers num="6"> et vocavit pueros suos nobiles, qui
secum erant nutriti a iuventute, et divisit illis regnum suum, cum
adhuc viveret.
</vers>
    <vers num="7"> Et regnavit Alexander annis duodecim
et mortuus est.
</vers>
    <vers num="8"> Et obtinuerunt pueri eius regnum,
unusquisque in loco suo;
</vers>
    <vers num="9"> et imposuerunt omnes sibi diademata
post mortem eius, et filii eorum post eos annis multis. Et
multiplicata sunt mala in terra.
</vers>
    <vers num="10"> Et exiit ex eis radix peccatrix,
Antiochus Epiphanes filius Antiochi regis, qui fuerat Romæ obses,
et regnavit in anno centesimo tricesimo septimo regni
Græcorum.
</vers>
    <vers num="11"> In diebus illis exierunt ex Israel
filii iniqui et suaserunt multis dicentes: « Eamus et
disponamus testamentum cum gentibus, quæ circa nos sunt, quia, ex
quo recessimus ab eis, invenerunt nos multa mala ».
</vers>
    <vers num="12"> Et bonus visus est sermo in oculis
eorum;
</vers>
    <vers num="13"> et destinaverunt aliqui de populo et
abierunt ad regem, et dedit illis potestatem, ut facerent iustitias
gentium.
</vers>
    <vers num="14"> Et ædificaverunt gymnasium in
Hierosolymis secundum leges nationum;
</vers>
    <vers num="15"> et fecerunt sibi præputia et
recesserunt a testamento sancto et iuncti sunt nationibus et
venumdati sunt, ut facerent malum.
</vers>
    <vers num="16"> Et paratum est regnum in conspectu
Antiochi, et cœpit regnare in terra Ægypti, ut regnaret super duo
regna.
</vers>
    <vers num="17"> Et intravit in Ægyptum in
multitudine gravi, in curribus et elephantis et equitibus et navium
multitudine;
</vers>
    <vers num="18"> et constituit bellum adversus
Ptolemæum regem Ægypti, et veritus est Ptolemæus a facie eius et
fugit, et ceciderunt vulnerati multi.
</vers>
    <vers num="19"> Et comprehenderunt civitates munitas
in terra Ægypti, et accepit spolia terræ Ægypti.
</vers>
    <vers num="20"> Et reversus est Antiochus, postquam
percussit Ægyptum in centesimo et quadragesimo tertio anno, et
ascendit ad Israel et ad Hierosolyma in multitudine gravi
</vers>
    <vers num="21"> et intravit in sanctificationem cum
superbia et accepit altare aureum et candelabrum luminis et
universa vasa eius
</vers>
    <vers num="22"> et mensam propositionis et libatoria
et phialas et pateras aureas et velum et coronas et ornamentum
aureum, quod in facie templi erat; et comminuit omnia.
</vers>
    <vers num="23"> Et accepit argentum et aurum et vasa
concupiscibilia et accepit thesauros occultos, quos invenit;
</vers>
    <vers num="24"> et, sublatis omnibus, abiit in
terram suam et fecit cædem hominum et locutus est superbia
magna.
</vers>
    <vers num="25"> Et factus est planctus magnus in
Israel et in omni loco eorum;
</vers>
    <vers num="26"> et ingemuerunt principes et
seniores, virgines et iuvenes infirmati sunt, et speciositas
mulierum immutata est,
</vers>
    <vers num="27"> omnis maritus sumpsit lamentum, et,
quæ sedebat in toro maritali, lugebat;
</vers>
    <vers num="28"> et commota est terra super
habitantes in ea, et universa domus Iacob induit confusionem.
</vers>
    <vers num="29"> Et post duos annos dierum misit rex
principem tributorum in civitates Iudæ et venit Ierusalem cum
turba magna;
</vers>
    <vers num="30"> et locutus est ad eos verba pacifica
in dolo, et crediderunt ei. Et irruit super civitatem repente et
percussit eam plaga magna et perdidit populum multum ex Israel.
</vers>
    <vers num="31"> Et accepit spolia civitatis et
succendit eam igne et destruxit domos eius et muros eius in
circuitu;
</vers>
    <vers num="32"> et captivas duxerunt mulieres et
natos et pecora possederunt.
</vers>
    <vers num="33"> Et ædificaverunt civitatem David
muro magno et firmo et turribus firmis; et facta est illis in
arcem.
</vers>
    <vers num="34"> Et posuerunt illic gentem
peccatricem, viros iniquos, et convaluerunt in ea;
</vers>
    <vers num="35"> et posuerunt arma et escas et,
congregatis spoliis Ierusalem, reposuerunt illic; et facti sunt in
laqueum magnum.
</vers>
    <vers num="36"> Et factum est hoc ad insidias
sanctificationi et in diabolum malum in Israel semper;
</vers>
    <vers num="37"> et effuderunt sanguinem innocentem
per circuitum sanctificationis et contaminaverunt
sanctificationem.
</vers>
    <vers num="38"> Et fugerunt habitatores Ierusalem
propter eos, et facta est habitatio exterorum, et facta est extera
semini suo; et nati eius reliquerunt eam.
</vers>
    <vers num="39"> Sanctificatio eius desolata est
sicut solitudo, dies festi eius conversi sunt in luctum, sabbata
eius in opprobrium, honor eius in nihilum.
</vers>
    <vers num="40"> Secundum gloriam eius multiplicata
est ignominia eius, et sublimitas eius conversa est in luctum.
</vers>
    <vers num="41"> Et scripsit rex Antiochus omni regno
suo, ut essent universi populus unus,
</vers>
    <vers num="42"> et relinqueret unusquisque legem
suam. Et receperunt omnes gentes secundum verbum regis
Antiochi;
</vers>
    <vers num="43"> et multi ex Israel consenserunt
cultui eius et sacrificaverunt idolis et coinquinaverunt
sabbatum.
</vers>
    <vers num="44"> Et misit rex libros per manus
nuntiorum in Ierusalem et in civitates Iudæ, ut sequerentur leges
gentium terræ,
</vers>
    <vers num="45"> et prohibere holocausta et
sacrificia et placationes fieri in templo Dei et contaminare
sabbata et dies sollemnes
</vers>
    <vers num="46"> et polluere sancta et sanctos,
</vers>
    <vers num="47"> instruere aras et templa et idola et
immolare porcina et pecora communia
</vers>
    <vers num="48"> et relinquere filios suos
incircumcisos et polluere animas eorum in omni immundo et
abominatione,
</vers>
    <vers num="49"> ita ut obliviscerentur legem et
immutarent omnes iustificationes;
</vers>
    <vers num="50"> et, quicumque non fecerit secundum
verbum regis Antiochi, morietur.
</vers>
    <vers num="51"> Secundum omnia verba hæc scripsit
omni regno suo et præposuit consideratores super omnem populum et
mandavit civitatibus Iudæ immolare per civitatem et civitatem.
</vers>
    <vers num="52"> Et congregati sunt multi de populo
ad eos, omnes, qui dereliquerant legem Domini, et fecerunt mala in
terra;
</vers>
    <vers num="53"> et posuerunt Israel in abditis et in
absconditis fugitivorum locis.
</vers>
    <vers num="54"> Die quinta decima mensis Casleu,
quinto et quadragesimo et centesimo anno, ædificavit abominationem
desolationis super altare; et per civitates Iudæ in circuitu
ædificaverunt aras
</vers>
    <vers num="55"> et ante ianuas domorum et in plateis
sacrificabant.
</vers>
    <vers num="56"> Et libros legis, quos invenerunt,
combusserunt igne scindentes eos;
</vers>
    <vers num="57"> et ubicumque inveniebatur apud
aliquem liber testamenti, et si quis consentiebat legi, constitutio
regis interficiebat eum.
</vers>
    <vers num="58"> In virtute sua faciebant hæc
Israeli, omnibus, qui inveniebantur in omni mense et mense in
civitatibus.
</vers>
    <vers num="59"> Et quinta et vicesima die mensis
sacrificabant super aram, quæ erat super altare;
</vers>
    <vers num="60"> et mulieres, quæ circumciderant
filios suos, interficiebant secundum iussum
</vers>
    <vers num="61"> — et suspendebant infantes a
cervicibus eorum — et domos eorum et eos, qui circumciderant
illos.
</vers>
    <vers num="62"> Et multi in Israel obtinuerunt et
confortati sunt apud se, ut non manducarent immunda,
</vers>
    <vers num="63"> et elegerunt mori, ut non
polluerentur escis et non profanarent testamentum sanctum, et
moriebantur.
</vers>
    <vers num="64"> Et facta est ira magna super Israel
valde.</vers>
  </cap>
  <subtitulum>Capitulum 2</subtitulum>
  <cap num="2">
    <vers num="1"> In diebus illis surrexit
Matthathias filius Ioannis filii Simeonis sacerdos ex filiis Ioarib
ab Ierusalem et consedit in Modin.
</vers>
    <vers num="2"> Et habebat filios quinque: Ioannem,
qui cognominabatur Gaddis,
</vers>
    <vers num="3"> et Simonem, qui vocabatur Thasi,
</vers>
    <vers num="4"> et Iudam, qui vocabatur
Maccabæus,
</vers>
    <vers num="5"> et Eleazarum, qui vocabatur Abaran,
et Ionathan, qui vocabatur Apphus.
</vers>
    <vers num="6"> Et vidit blasphemias, quæ fiebant in
Iuda et in Ierusalem,
</vers>
    <vers num="7"> et dixit: « Væ mihi! Ut
quid natus sum videre contritionem populi mei et contritionem
civitatis sanctæ? Et sederunt illic, cum daretur ea in manibus
inimicorum, sanctificatio in manu extraneorum.
</vers>
    <vers num="8"> Factum est templum eius sicut homo
ignobilis,
</vers>
    <vers num="9"> vasa gloriæ eius captiva abducta
sunt, trucidati sunt parvuli eius in plateis eius, iuvenes eius in
gladio inimicorum.
</vers>
    <vers num="10"> Quæ gens non hereditavit regnum
eius et non obtinuit spolia eius?
</vers>
    <vers num="11"> Omnis ornatus eius ablatus est; quæ
erat libera, facta est ancilla.
</vers>
    <vers num="12"> Et ecce sancta nostra et pulchritudo
nostra et gloria nostra desolata est, et polluerunt ea gentes.
</vers>
    <vers num="13"> Ut quid nobis adhuc
vita? ».
</vers>
    <vers num="14"> Et scidit vestimenta sua Matthathias
et filii eius et operuerunt se ciliciis et planxerunt valde.
</vers>
    <vers num="15"> Et venerunt, qui ex rege
compellebant discessionem, in civitatem Modin, ut
sacrificarent.
</vers>
    <vers num="16"> Et multi de Israel accesserunt ad
eos, et Matthathias et filii eius congregati sunt.
</vers>
    <vers num="17"> Et responderunt, qui missi erant a
rege, et dixerunt Matthathiæ: « Princeps et nobilis et
magnus es in hac civitate et confirmatus filiis et fratribus.
</vers>
    <vers num="18"> Nunc accede primus et fac iussum
regis, sicut fecerunt omnes gentes et viri Iudæ et qui remanserunt
in Ierusalem, et eris tu et filii tui inter amicos regis et tu et
filii tui glorificabimini et argento et auro et muneribus
multis ».
</vers>
    <vers num="19"> Et respondit Matthathias et dixit
magna voce: « Etsi omnes gentes, quæ in domo regni
sunt, regi obœdiunt, ut discedat unusquisque ab officio patrum
suorum, et consentiunt mandatis eius,
</vers>
    <vers num="20"> et ego et filii mei et fratres mei
ibimus in testamento patrum nostrorum.
</vers>
    <vers num="21"> Propitius sit nobis Dominus, ne
derelinquamus legem et iustificationes.
</vers>
    <vers num="22"> Non audiemus verba regis, ut
prætereamus officium nostrum dextra vel sinistra ».
</vers>
    <vers num="23"> Et, ut cessavit loqui verba hæc,
accessit quidam Iudæus in omnium oculis sacrificare super aram in
Modin secundum iussum regis.
</vers>
    <vers num="24"> Et vidit Matthathias et zelatus est,
et contremuerunt renes eius; et attulit iram secundum iudicium et
insiliens trucidavit eum super aram.
</vers>
    <vers num="25"> Et virum regis, qui cogebat
immolare, occidit in ipso tempore et aram destruxit;
</vers>
    <vers num="26"> et zelatus est legem, sicut fecit
Phinees Zambri filio Salom.
</vers>
    <vers num="27"> Et exclamavit Matthathias voce magna
in civitate dicens: « Omnis, qui zelum habet legis
statuens testamentum, exeat post me ».
</vers>
    <vers num="28"> Et fugit ipse et filii eius in
montes, et reliquerunt quæcumque habebant in civitate.
</vers>
    <vers num="29"> Tunc descenderunt multi quærentes
iustitiam et iudicium in desertum, ut sederent ibi,
</vers>
    <vers num="30"> ipsi et filii eorum et mulieres
eorum et pecora eorum, quoniam induraverant super eos mala.
</vers>
    <vers num="31"> Et renuntiatum est viris regis et
exercitui, qui erat in Ierusalem civitate David, quoniam
descenderunt viri quidam, qui dissipaverant mandatum regis, in loca
occulta in deserto.
</vers>
    <vers num="32"> Et cucurrerunt post illos multi, et
deprehendentes eos applicaverunt contra eos et constituerunt
adversus eos prœlium in die sabbatorum
</vers>
    <vers num="33"> et dixerunt ad eos:
« Usque hoc nunc! Exite et facite secundum verbum regis
et vivetis ».
</vers>
    <vers num="34"> Et dixerunt: « Non
exibimus neque faciemus verbum regis, ut polluamus diem
sabbatorum ».
</vers>
    <vers num="35"> Et concitaverunt adversus eos
prœlium.
</vers>
    <vers num="36"> Et non responderunt eis nec lapidem
miserunt in eos nec oppilaverunt loca occulta
</vers>
    <vers num="37"> dicentes: « Moriamur
omnes in simplicitate nostra, et testes erunt super nos cælum et
terra quod iniuste perditis nos ».
</vers>
    <vers num="38"> Et insurrexerunt in eos in bello
sabbatis; et mortui sunt ipsi et uxores eorum et filii eorum et
pecora eorum usque ad mille animas hominum.
</vers>
    <vers num="39"> Et cognovit Matthathias et amici
eius et luctum habuerunt super eos valde;
</vers>
    <vers num="40"> et dixit vir proximo suo:
« Si omnes fecerimus, sicut fratres nostri fecerunt, et
non pugnaverimus adversus gentes pro animabus nostris et
iustificationibus nostris, nunc citius disperdent nos a
terra ».
</vers>
    <vers num="41"> Et cogitaverunt in die illa
dicentes: « Omnis homo, quicumque venerit ad nos in
bello die sabbatorum, pugnemus adversus eum et non moriemur omnes,
sicut mortui sunt fratres nostri in occultis ».
</vers>
    <vers num="42"> Tunc congregata est ad eos synagoga
Asidæorum fortis viribus ex Israel, omnis voluntarius in lege;
</vers>
    <vers num="43"> et omnes, qui fugiebant a malis,
additi sunt ad eos et facti sunt illis ad firmamentum.
</vers>
    <vers num="44"> Et constituerunt exercitum et
percusserunt peccatores in ira sua et viros iniquos in indignatione
sua; et ceteri fugerunt ad nationes, ut se liberarent.
</vers>
    <vers num="45"> Et circuivit Matthathias et amici
eius, et destruxerunt aras;
</vers>
    <vers num="46"> et circumciderunt pueros
incircumcisos, quotquot invenerunt in finibus Israel, in
fortitudine.
</vers>
    <vers num="47"> Et persecuti sunt filios superbiæ,
et prosperatum est opus in manu eorum;
</vers>
    <vers num="48"> et obtinuerunt legem de manu gentium
et de manu regum et non dederunt cornu peccatori.
</vers>
    <vers num="49"> Et appropinquaverunt dies
Matthathiæ moriendi, et dixit filiis suis: « Nunc
confirmata est superbia et castigatio et tempus eversionis et ira
indignationis.
</vers>
    <vers num="50"> Nunc, o filii, æmulatores estote
legis; et date animas vestras pro testamento patrum vestrorum.
</vers>
    <vers num="51"> Et mementote operum patrum, quæ
fecerunt in generationibus suis, et accipietis gloriam magnam et
nomen æternum.
</vers>
    <vers num="52"> Abraham, nonne in tentatione
inventus est fidelis, et reputatum est ei ad iustitiam?
</vers>
    <vers num="53"> Ioseph in tempore angustiæ suæ
custodivit mandatum et factus est dominus Ægypti.
</vers>
    <vers num="54"> Phinees pater noster zelando zelum
Dei accepit testamentum sacerdotii æterni.
</vers>
    <vers num="55"> Iosue, dum implet verbum, factus est
iudex in Israel.
</vers>
    <vers num="56"> Chaleb, dum testificatur in
ecclesia, accepit hereditatem.
</vers>
    <vers num="57"> David in sua misericordia consecutus
est sedem regni in sæcula.
</vers>
    <vers num="58"> Elias, dum zelat zelum legis,
receptus est in cælum.
</vers>
    <vers num="59"> Ananias et Azarias et Misael
credentes liberati sunt de flamma.
</vers>
    <vers num="60"> Daniel in sua simplicitate liberatus
est de ore leonum.
</vers>
    <vers num="61"> Et ita cogitate per generationem et
generationem, quia omnes, qui sperant in eum, non
infirmabuntur.
</vers>
    <vers num="62"> Et a verbis viri peccatoris ne
timueritis, quia gloria eius in stercora et in vermes;
</vers>
    <vers num="63"> hodie extolletur et cras non
invenietur, quia conversus est in pulverem suam, et cogitatio eius
peribit.
</vers>
    <vers num="64"> Filii, confortamini et viriliter
agite in lege, quia in ipsa gloriosi eritis.
</vers>
    <vers num="65"> Et ecce Simon frater vester, scio
quod vir consilii est: ipsum audite semper; ipse erit vobis
pater.
</vers>
    <vers num="66"> Et Iudas Maccabæus fortis viribus a
iuventute sua erit vobis princeps militiæ; et ipse pugnabit bellum
populi.
</vers>
    <vers num="67"> Et adducetis ad vos omnes factores
legis et vindicate vindictam populi vestri;
</vers>
    <vers num="68"> retribuite retributionem gentibus et
intendite in præceptum legis ».
</vers>
    <vers num="69"> Et benedixit eos et appositus est ad
patres suos.
</vers>
    <vers num="70"> Et defunctus est anno centesimo et
quadragesimo sexto; et sepultus est in sepulcris patrum suorum in
Modin, et planxerunt eum omnis Israel planctu magno.</vers>
  </cap>
  <subtitulum>Capitulum 3</subtitulum>
  <cap num="3">
    <vers num="1"> Et surrexit Iudas, qui vocabatur
Maccabæus, filius eius pro eo.
</vers>
    <vers num="2"> Et adiuvabant eum omnes fratres eius
et universi, qui se coniunxerant patri eius; et prœliabantur
prœlium Israel cum lætitia.
</vers>
    <vers num="3"> Et dilatavit gloriam populo suo et
induit se loricam sicut gigas et succinxit se arma bellica sua et
prœlia constituit protegens castra gladio.
</vers>
    <vers num="4"> Similis factus est leoni in operibus
suis et sicut catulus leonis rugiens in venationem;
</vers>
    <vers num="5"> et persecutus est iniquos perscrutans
et eos, qui conturbabant populum suum, succendit.
</vers>
    <vers num="6"> Et subducti sunt iniqui præ timore
eius, et omnes operarii iniquitatis conturbati sunt; et prosperata
est salus in manu eius.
</vers>
    <vers num="7"> Et exacerbabat reges multos; et
lætificabat Iacob in operibus suis, et in sæculum memoria eius in
benedictionem.
</vers>
    <vers num="8"> Et perambulavit in civitatibus Iudæ
et disperdidit impios ex ea et avertit iram ab Israel;
</vers>
    <vers num="9"> et nominatus est usque ad ultimum
terræ et congregavit pereuntes.
</vers>
    <vers num="10"> Et congregavit Apollonius gentes et
a Samaria virtutem magnam ad bellandum contra Israel.
</vers>
    <vers num="11"> Et cognovit Iudas et exiit obviam
illi; et percussit eum et occidit, et ceciderunt vulnerati multi,
et reliqui fugerunt.
</vers>
    <vers num="12"> Et acceperunt spolia eorum, et
gladium Apollonii accepit Iudas; et erat pugnans in eo omnibus
diebus.
</vers>
    <vers num="13"> Et audivit Seron, princeps exercitus
Syriæ, quod congregavit Iudas congregationem et convocationem
fidelium secum et egredientium in prœlium,
</vers>
    <vers num="14"> et ait: « Faciam mihi
nomen et glorificabor in regno et debellabo Iudam et eos, qui cum
ipso sunt, qui spernunt verbum regis ».
</vers>
    <vers num="15"> Et accessit, et ascendit cum eo
exercitus impiorum fortis auxiliari ei, ut faceret vindictam in
filios Israel.
</vers>
    <vers num="16"> Et appropinquavit usque ad ascensum
Bethoron, et exivit Iudas obviam illi cum paucis.
</vers>
    <vers num="17"> Ut autem viderunt exercitum
venientem sibi obviam dixerunt Iudæ: « Quomodo
poterimus pauci pugnare contra multitudinem tantam, fortem, et nos
fatigati sumus ieiunio hodie? ».
</vers>
    <vers num="18"> Et ait Iudas: « Facile
est concludi multos in manibus paucorum; et non est differentia in
conspectu cæli liberare in multis aut in paucis,
</vers>
    <vers num="19"> quoniam non in multitudine exercitus
victoria belli, sed de cælo fortitudo est.
</vers>
    <vers num="20"> Ipsi veniunt ad nos in multitudine
contumeliæ et iniquitatis, ut disperdant nos et uxores nostras et
filios nostros et ut spolient nos;
</vers>
    <vers num="21"> nos vero pugnamus pro animabus
nostris et pro legitimis nostris,
</vers>
    <vers num="22"> et ipse Dominus conteret eos ante
faciem nostram; vos autem ne timueritis eos ».
</vers>
    <vers num="23"> Ut cessavit autem loqui, insiluit in
eos subito; et contritus est Seron et exercitus eius in conspectu
ipsius.
</vers>
    <vers num="24"> Et persequebantur eum in descensu
Bethoron usque ad campum, et ceciderunt ex eis octingenti viri;
reliqui autem fugerunt in terram Philisthim.
</vers>
    <vers num="25"> Et cœpit timor Iudæ ac fratrum
eius, et formido cecidit super gentes in circuitu eorum;
</vers>
    <vers num="26"> et pervenit ad regem nomen eius, et
de prœliis Iudæ narrabant omnes gentes.
</vers>
    <vers num="27"> Ut audivit autem Antiochus sermones
istos, iratus est animo; et misit et congregavit exercitum universi
regni sui, castra fortia valde.
</vers>
    <vers num="28"> Et aperuit ærarium suum et dedit
stipendia exercitui in annum et mandavit illis, ut essent parati ad
omnia.
</vers>
    <vers num="29"> Et vidit quod defecit pecunia de
thesauris suis, et tributa regionis modica propter dissensionem et
plagam, quam fecit in terra, ut tolleret legitima, quæ erant a
primis diebus;
</vers>
    <vers num="30"> et timuit, ne non haberet ut semel
et bis in sumptus et donaria, quæ dederat antea larga manu, et
abundaverat super reges, qui ante eum fuerant.
</vers>
    <vers num="31"> Et consternatus erat animo valde et
cogitavit ire in Persidem et accipere tributa regionum et
congregare argentum multum.
</vers>
    <vers num="32"> Et reliquit Lysiam hominem nobilem
de genere regali super negotia regia a flumine Euphrate usque ad
fines Ægypti
</vers>
    <vers num="33"> et ut nutriret Antiochum filium
suum, donec rediret.
</vers>
    <vers num="34"> Et tradidit ei dimidium exercitum et
elephantos et mandavit ei de omnibus, quæ volebat, et de
inhabitantibus Iudæam et Ierusalem,
</vers>
    <vers num="35"> ut mitteret ad eos exercitum ad
conterendam et exstirpandam virtutem Israel et reliquias Ierusalem
et auferendam memoriam eorum de loco,
</vers>
    <vers num="36"> et ut constitueret habitatores
filios alienigenas in omnibus finibus eorum et sorte distribueret
terram eorum.
</vers>
    <vers num="37"> Et rex assumpsit dimidium exercitum
residuum et exivit ab Antiochia de civitate regni sui anno
centesimo et quadragesimo septimo et transfretavit Euphratem flumen
et perambulabat superiores regiones.
</vers>
    <vers num="38"> Et elegit Lysias Ptolemæum filium
Dorymeni et Nicanorem et Gorgiam viros potentes ex amicis regis
</vers>
    <vers num="39"> et misit cum eis quadraginta milia
virorum et septem milia equitum, ut venirent in terram Iudæ et
disperderent eam secundum verbum regis.
</vers>
    <vers num="40"> Et processerunt cum universa virtute
sua; et venerunt et applicaverunt prope Emmaus in terra
campestri.
</vers>
    <vers num="41"> Et audierunt mercatores regionis
nomen eorum et acceperunt argentum et aurum multum valde et
compedes et venerunt in castra, ut acciperent filios Israel in
servos, et additi sunt ad eos exercitus Syriæ et terræ
alienigenarum.
</vers>
    <vers num="42"> Et vidit Iudas et fratres eius quia
multiplicata sunt mala, et exercitus applicabant ad fines eorum, et
cognoverunt verba regis, quæ mandavit facere populo in interitum
et consummationem.
</vers>
    <vers num="43"> Et dixerunt unusquisque ad proximum
suum: « Erigamus deiectionem populi nostri et pugnemus
pro populo nostro et sanctis nostris ».
</vers>
    <vers num="44"> Et congregatus est conventus, ut
essent parati in prœlium et ut orarent et peterent misericordiam
et miserationes.
</vers>
    <vers num="45"> Et Ierusalem non habitabatur sicut
desertum; non erat qui ingrederetur et egrederetur de natis eius,
et sanctum conculcabatur, et filii alienigenarum erant in arce; ibi
erat habitatio gentibus. Et ablata est voluptas a Iacob, et defecit
tibia et cithara.
</vers>
    <vers num="46"> Et congregati sunt et venerunt in
Maspha contra Ierusalem, quia in Maspha erat antea locus orationis
Israeli;
</vers>
    <vers num="47"> et ieiunaverunt illa die et
induerunt se ciliciis et cinerem imposuerunt capiti suo et
disciderunt vestimenta sua
</vers>
    <vers num="48"> et expanderunt librum Legis, de
quibus scrutabantur gentes similitudines simulacrorum suorum;
</vers>
    <vers num="49"> et attulerunt ornamenta sacerdotalia
et primitias et decimas et suscitaverunt nazaræos, qui impleverunt
dies,
</vers>
    <vers num="50"> et clamaverunt voce in cælum
dicentes: « Quid faciemus istis et quo eos ducemus?
</vers>
    <vers num="51"> Et sancta tua conculcata sunt et
contaminata, et sacerdotes tui in luctu et humiliatione;
</vers>
    <vers num="52"> et ecce nationes convenerunt
adversum nos, ut nos disperdant: tu scis, quæ cogitant in nos.
</vers>
    <vers num="53"> Quomodo poterimus subsistere ante
faciem eorum, nisi tu adiuves nos?”.
</vers>
    <vers num="54"> Et tubis bucinaverunt et clamaverunt
voce magna.
</vers>
    <vers num="55"> Et post hæc constituit Iudas duces
populi, tribunos et centuriones et pentacontarchos et
decuriones
</vers>
    <vers num="56"> et dixit his, qui ædificabant domos
et sponsabant uxores et plantabant vineas, et formidolosis, ut
redirent unusquisque in domum suam secundum legem.
</vers>
    <vers num="57"> Et moverunt castra et collocaverunt
ad austrum Emmaum.
</vers>
    <vers num="58"> Et ait Iudas:
« Accingimini et estote filii potentes et estote parati
in mane, ut pugnetis adversus nationes has, quæ convenerunt
adversus nos disperdere nos et sancta nostra;
</vers>
    <vers num="59"> quoniam melius est nos mori in bello
quam respicere mala gentis nostræ et sanctorum.
</vers>
    <vers num="60"> Sicut autem fuerit voluntas in
cælo, sic faciet ».</vers>
  </cap>
  <subtitulum>Capitulum 4</subtitulum>
  <cap num="4">
    <vers num="1"> Et assumpsit Gorgias quinque milia
virorum et mille equites electos, et moverunt castra nocte,
</vers>
    <vers num="2"> ut applicarent ad castra Iudæorum et
percuterent eos subito; et, qui erant ex arce, erant illis
duces.
</vers>
    <vers num="3"> Et audivit Iudas et surrexit ipse et
potentes percutere exercitum regis, qui erat in Emmaus,
</vers>
    <vers num="4"> dum adhuc dispersus esset exercitus a
castris.
</vers>
    <vers num="5"> Et venit Gorgias in castra Iudæ
noctu et neminem invenit; et quærebat eos in montibus, quoniam
dixit: « Fugiunt hi a nobis ».
</vers>
    <vers num="6"> Et simul ut dies factus est, apparuit
Iudas in campo cum tribus milibus virorum, tantum quod tegumenta et
gladios non habebant ut volebant.
</vers>
    <vers num="7"> Et viderunt castra gentium valida et
loricatos et equitatus in circuitu eorum, et hi docti ad
prœlium.
</vers>
    <vers num="8"> Et ait Iudas viris, qui secum erant:
« Ne timueritis multitudinem eorum et impetum eorum ne
formidetis;
</vers>
    <vers num="9"> mementote qualiter salvi facti sunt
patres nostri in mari Rubro, cum sequeretur eos pharao cum
exercitu.
</vers>
    <vers num="10"> Et nunc clamemus in cælum, si
miserebitur nostri et memor erit testamenti patrum nostrorum et
conteret exercitum istum ante faciem nostram hodie;
</vers>
    <vers num="11"> et scient omnes gentes quia est, qui
redimat et liberet Israel ».
</vers>
    <vers num="12"> Et levaverunt alienigenæ oculos
suos et viderunt eos venientes ex adverso
</vers>
    <vers num="13"> et exierunt de castris in prœlium.
Et tuba cecinerunt hi, qui erant cum Iuda,
</vers>
    <vers num="14"> et commiserunt bellum; et contritæ
sunt gentes et fugerunt in campum.
</vers>
    <vers num="15"> Novissimi autem omnes ceciderunt in
gladio, et persecuti sunt eos usque Gazeron et usque in campos
Idumææ et Azoti et Iamniæ; et ceciderunt ex illis usque ad tria
milia virorum.
</vers>
    <vers num="16"> Et reversus est Iudas et exercitus
eius a persecutione eorum;
</vers>
    <vers num="17"> dixitque ad populum:
« Non concupiscatis spolia, quia bellum contra nos
est,
</vers>
    <vers num="18"> et Gorgias et exercitus eius prope
nos in monte, sed state nunc contra inimicos nostros et expugnate
eos et post hæc accipite spolia confidenter ».
</vers>
    <vers num="19"> Et, adhuc loquente Iuda hæc,
apparuit pars quædam prospiciens de monte.
</vers>
    <vers num="20"> Et vidit quod in fugam conversi sunt
sui, et succenderunt castra; fumus enim, qui videbatur, declarabat,
quod factum est.
</vers>
    <vers num="21"> Quibus illi conspectis, timuerunt
valde; aspicientes vero et Iudæ exercitum in campo paratum ad
prœlium
</vers>
    <vers num="22"> fugerunt omnes in terram
alienigenarum.
</vers>
    <vers num="23"> Et Iudas reversus est ad spolia
castrorum; et acceperunt aurum multum et argentum et hyacinthum et
purpuram marinam et opes magnas.
</vers>
    <vers num="24"> Et conversi hymnum canebant et
benedicebant in cælum: « Quoniam bonum, quoniam in
sæculum misericordia eius ».
</vers>
    <vers num="25"> Et facta est salus magna in Israel
in die illa.
</vers>
    <vers num="26"> Quicumque autem alienigenarum
evaserunt, venerunt et nuntiaverunt Lysiæ universa, quæ
acciderant;
</vers>
    <vers num="27"> quibus ille auditis, consternatus
est et animo deficiebat, quod non, qualia voluit, talia contigerant
in Israel, et, qualia mandaverat ei rex, evenerant.
</vers>
    <vers num="28"> Et sequenti anno congregavit virorum
electorum sexaginta milia et equitum quinque milia, ut debellaret
eos.
</vers>
    <vers num="29"> Et venerunt in Idumæam et castra
posuerunt in Bethsuris; et occurrit illis Iudas cum decem milibus
viris.
</vers>
    <vers num="30"> Et vidit exercitum fortem et oravit
et dixit: « Benedictus es, Salvator Israel, qui
contrivisti impetum potentis in manu servi tui David et tradidisti
castra alienigenarum in manu Ionathæ filii Saul et armigeri
eius.
</vers>
    <vers num="31"> Conclude exercitum istum in manu
populi tui Israel, et confundantur in exercitu suo et equitibus
suis.
</vers>
    <vers num="32"> Da illis formidinem et tabefac
audaciam virtutis eorum, et commoveantur contritione sua;
</vers>
    <vers num="33"> deice illos gladio diligentium te,
et collaudent te omnes, qui noverunt nomen tuum, in
hymnis ».
</vers>
    <vers num="34"> Et commiserunt invicem prœlium, et
ceciderunt de exercitu Lysiæ quinque milia virorum et prociderunt
ex adverso eorum.
</vers>
    <vers num="35"> Videns autem Lysias factam
eversionem exercitus sui, Iudæ vero audaciam et quemadmodum parati
sunt aut vivere aut mori fortiter, abiit Antiochiam et colligebat
externos, ut multo numero rursus venirent in Iudæam.
</vers>
    <vers num="36"> Dixit autem Iudas et fratres eius:
« Ecce contriti sunt inimici nostri; ascendamus mundare
sancta et renovare ».
</vers>
    <vers num="37"> Et congregatus est omnis exercitus,
et ascenderunt in montem Sion.
</vers>
    <vers num="38"> Et viderunt sanctificationem
desertam et altare profanatum et portas exustas et in atriis
virgulta nata, sicut in saltu vel in uno ex montibus, et
pastophoria diruta.
</vers>
    <vers num="39"> Et sciderunt vestimenta sua et
planxerunt planctu magno et imposuerunt cinerem
</vers>
    <vers num="40"> et ceciderunt in faciem super terram
et exclamaverunt tubis signorum et clamaverunt in cælum.
</vers>
    <vers num="41"> Tunc ordinavit Iudas viros, ut
pugnarent adversus eos, qui erant in arce, donec mundaret
sancta.
</vers>
    <vers num="42"> Et elegit sacerdotes sine macula
voluntatem habentes in lege;
</vers>
    <vers num="43"> et mundaverunt sancta et tulerunt
lapides contaminationis in locum immundum.
</vers>
    <vers num="44"> Et cogitaverunt de altari
holocaustorum, quod profanatum erat, quid de eo facerent.
</vers>
    <vers num="45"> Et incidit illis consilium bonum, ut
destruerent illud, ne umquam illis esset in opprobrium, quia
contaminaverunt illud gentes; et demoliti sunt altare
</vers>
    <vers num="46"> et reposuerunt lapides in monte
domus in loco apto, quoadusque veniret propheta, ut responderet de
eis.
</vers>
    <vers num="47"> Et acceperunt lapides integros
secundum legem et ædificaverunt altare novum secundum illud, quod
fuit prius.
</vers>
    <vers num="48"> Et ædificaverunt sancta et, quæ
intra domum erant, et atria sanctificaverunt.
</vers>
    <vers num="49"> Et fecerunt vasa sancta nova et
intulerunt candelabrum et altare incensorum et mensam in
templum.
</vers>
    <vers num="50"> Et incenderunt super altare et
accenderunt lucernas, quæ super candelabrum erant et lucebant in
templo,
</vers>
    <vers num="51"> et posuerunt super mensam panes et
appenderunt vela et consummaverunt omnia opera, quæ fecerant.
</vers>
    <vers num="52"> Et ante lucem surrexerunt quinta et
vicesima die mensis noni — hic est mensis Casleu —
centesimi quadragesimi octavi anni
</vers>
    <vers num="53"> et obtulerunt sacrificium secundum
legem super altare holocaustorum novum, quod fecerunt;
</vers>
    <vers num="54"> secundum tempus et secundum diem, in
qua contaminaverunt illud gentes, in ipsa renovatum est in canticis
et citharis et cinyris et cymbalis.
</vers>
    <vers num="55"> Et cecidit omnis populus in faciem,
et adoraverunt et benedixerunt in cælum eum, qui prosperavit
eis;
</vers>
    <vers num="56"> et fecerunt dedicationem altaris
diebus octo et obtulerunt holocausta cum lætitia et
sacrificaverunt sacrificium salutaris et laudis
</vers>
    <vers num="57"> et ornaverunt faciem templi coronis
aureis et scutulis et dedicaverunt portas et pastophoria et
imposuerunt eis ianuas.
</vers>
    <vers num="58"> Et facta est lætitia in populo
magna valde, et aversum est opprobrium gentium.
</vers>
    <vers num="59"> Et statuit Iudas et fratres eius et
universa ecclesia Israel, ut agantur dies dedicationis altaris in
temporibus suis ab anno in annum per dies octo, a quinta et
vicesima die mensis Casleu, cum lætitia et gaudio.
</vers>
    <vers num="60"> Et ædificaverunt in tempore illo
montem Sion per circuitum muros altos et turres firmas, ne quando
venirent gentes et conculcarent ea, sicut antea fecerunt.
</vers>
    <vers num="61"> Et collocavit illic exercitum, ut
servarent eum, et munivit eum ad custodiendam Bethsuram, ut haberet
populus munitionem contra faciem Idumææ.</vers>
  </cap>
  <subtitulum>Capitulum 5</subtitulum>
  <cap num="5">
    <vers num="1"> Et factum est, ut audierunt gentes
in circuitu quia ædificatum est altare, et dedicatum est
sanctuarium sicut prius, iratæ sunt valde
</vers>
    <vers num="2"> et cogitabant tollere genus Iacob,
qui erant inter eos, et cœperunt occidere in populo et
persequi.
</vers>
    <vers num="3"> Et bellabat Iudas adversus filios
Esau in Idumæa, in Acrabattane, quia circumsedebant Israel; et
percussit eos plaga magna, compressit eos et cepit spolia
eorum.
</vers>
    <vers num="4"> Et recordatus est malitiam filiorum
Bean, qui erant populo in laqueum et in scandalum insidiantes eis
in viis.
</vers>
    <vers num="5"> Et conclusi sunt ab eo in turribus,
et applicuit ad eos et anathematizavit eos et incendit turres eius
igne cum omnibus, qui intus erant.
</vers>
    <vers num="6"> Et transivit ad filios Ammon et
invenit manum fortem et populum copiosum et Timotheum ducem
ipsorum.
</vers>
    <vers num="7"> Et commisit cum eis prœlia multa, et
contriti sunt in conspectu eius, et percussit eos.
</vers>
    <vers num="8"> Et cepit Iazer et filias eius et
reversus est in Iudæam.
</vers>
    <vers num="9"> Et congregatæ sunt gentes, quæ sunt
in Galaad, adversus Israel, qui erant in finibus eorum, ut
tollerent eos; et fugerunt in Datheman munitionem
</vers>
    <vers num="10"> et miserunt litteras ad Iudam et
fratres eius dicentes: « Congregatæ sunt adversum nos
gentes per circuitum, ut nos auferant,
</vers>
    <vers num="11"> et parant venire et occupare
munitionem, in quam confugimus, et Timotheus est dux exercitus
eorum.
</vers>
    <vers num="12"> Nunc ergo veni et eripe nos de
manibus eorum, quia cecidit multitudo de nobis,
</vers>
    <vers num="13"> et omnes fratres nostri, qui erant
in locis Tubin, interfecti sunt, et captivas duxerunt uxores eorum
et natos et sarcinas et peremerunt illic fere mille
viros ».
</vers>
    <vers num="14"> Adhuc epistulæ legebantur, et ecce
alii nuntii venerunt de Galilæa, conscissis tunicis, nuntiantes
secundum verba hæc,
</vers>
    <vers num="15"> dicentes convenisse adversum se a
Ptolemaida et Tyro et Sidone et omnem Galilæam alienigenarum, ut
nos consumant.
</vers>
    <vers num="16"> Ut audivit autem Iudas et populus
sermones istos, convenit ecclesia magna cogitare quid facerent
fratribus suis, qui in tribulatione erant et expugnabantur ab
eis.
</vers>
    <vers num="17"> Dixitque Iudas Simoni fratri suo:
« Elige tibi viros et vade et libera fratres tuos, qui
sunt in Galilæa; ego autem et frater meus Ionathas ibimus in
Galaaditim ».
</vers>
    <vers num="18"> Et reliquit Iosephum filium
Zachariæ et Azariam ducem populi cum residuo exercitu in Iudæa ad
custodiam.
</vers>
    <vers num="19"> Et præcepit illis dicens:
« Præestote populo huic et nolite bellum committere
adversum gentes, donec revertamur ».
</vers>
    <vers num="20"> Et partiti sunt Simoni virorum tria
milia, ut iret in Galilæam, Iudæ autem octo milia in
Galaaditim.
</vers>
    <vers num="21"> Et abiit Simon in Galilæam et
commisit prœlia multa cum gentibus; et contritæ sunt gentes a
facie eius,
</vers>
    <vers num="22"> et persecutus est eos usque ad
portam Ptolemaidis, et ceciderunt de gentibus fere tria milia
virorum, et accepit spolia eorum.
</vers>
    <vers num="23"> Et assumpsit eos, qui erant de
Galilæa et in Arbattis, cum uxoribus et natis et omnibus, quæ
erant illis, et adduxit in Iudæam cum lætitia magna.
</vers>
    <vers num="24"> Et Iudas Maccabæus et Ionathas
frater eius transierunt Iordanem et abierunt viam trium dierum in
deserto;
</vers>
    <vers num="25"> et occurrerunt Nabathæis et
obviaverunt eis pacifice et narraverunt eis omnia, quæ acciderant
fratribus eorum in Galaaditide,
</vers>
    <vers num="26"> et quia multi ex eis comprehensi
sunt in Bosora et Bosor in Alimis, Chaspho, Maced et Carnain; hæ
omnes civitates munitæ et magnæ.
</vers>
    <vers num="27"> Et in ceteris civitatibus
Galaaditidis tenentur comprehensi; in crastinum constituerunt
admovere ad munitiones et comprehendere et tollere omnes eos in una
die.
</vers>
    <vers num="28"> Et convertit Iudas et exercitus eius
viam in desertum Bosora repente et occupavit civitatem et occidit
omnem masculum in ore gladii et accepit omnia spolia eorum et
succendit eam igne;
</vers>
    <vers num="29"> et profectus est inde nocte, et
ibant usque ad munitionem.
</vers>
    <vers num="30"> Et factum est diluculo, cum
levassent oculos suos, ecce populus multus, cuius non erat numerus,
portantes scalas et machinas, ut comprehenderent munitionem, et
expugnabant eos.
</vers>
    <vers num="31"> Et vidit Iudas quia cœpit bellum,
et clamor civitatis ascendit ad cælum sicut tuba et clamor
magnus;
</vers>
    <vers num="32"> et dixit viris exercitus:
« Pugnate hodie pro fratribus nostris ».
</vers>
    <vers num="33"> Et exiit tribus ordinibus post eos,
et exclamaverunt tubis et clamaverunt in oratione.
</vers>
    <vers num="34"> Et cognoverunt castra Timothei quia
Maccabæus est, et refugerunt a facie eius; et percussit eos plaga
magna, et ceciderunt ex eis in die illa fere octo milia
virorum.
</vers>
    <vers num="35"> Et divertit Iudas in Maspha et
expugnavit et cepit eam. Et occidit omnem masculinum eius et
sumpsit spolia eius et succendit eam igne.
</vers>
    <vers num="36"> Inde perrexit et cepit Chaspho,
Maced et Bosor et reliquas civitates Galaaditidis.
</vers>
    <vers num="37"> Post hæc autem verba congregavit
Timotheus exercitum alium et castra posuit contra Raphon trans
torrentem.
</vers>
    <vers num="38"> Et misit Iudas speculari exercitum,
et renuntiaverunt ei dicentes: « Convenerunt ad eum
omnes gentes, quæ in circuitu nostro sunt, exercitus multus
nimis;
</vers>
    <vers num="39"> et Arabas conduxit in auxilium sibi,
et castra posuerunt trans torrentem, parati ad te venire in
prœlium ». Et abiit Iudas obviam illis.
</vers>
    <vers num="40"> Et ait Timotheus principibus
exercitus sui: « Cum appropinquaverit Iudas et exercitus
eius ad torrentem aquæ, si transierit ad nos prior, non poterimus
sustinere eum, quia potens poterit adversum nos;
</vers>
    <vers num="41"> si vero timuerit transire et
posuerit castra ultra flumen, transfretemus ad eos et poterimus
adversus illum ».
</vers>
    <vers num="42"> Ut autem appropinquavit Iudas ad
torrentem aquæ, statuit scribas populi secus torrentem et mandavit
eis dicens: « Neminem hominum reliqueritis, sed veniant
omnes in prœlium ».
</vers>
    <vers num="43"> Et transfretavit ad illos prior, et
omnis populus post eum. Et contritæ sunt omnes gentes a facie
eorum et proiecerunt arma sua et fugerunt ad fanum in Carnain.
</vers>
    <vers num="44"> Et occupaverunt ipsam civitatem et
fanum succenderunt igne cum omnibus, qui erant in ipso; et oppressa
est Carnain et non potuit sustinere contra faciem Iudæ.
</vers>
    <vers num="45"> Et congregavit Iudas universum
Israel, qui erant in Galaaditide, a minimo usque ad maximum et
uxores eorum et natos et sarcinas, exercitum magnum valde, ut
venirent in terram Iudæ.
</vers>
    <vers num="46"> Et venerunt usque Ephron. Et hæc
civitas magna in via, munita valde; non erat declinare ab ea
dextera vel sinistra, sed per mediam iter erat.
</vers>
    <vers num="47"> Et incluserunt se, qui erant in
civitate, et obstruxerunt portas lapidibus. Et misit ad eos Iudas
verbis pacificis
</vers>
    <vers num="48"> dicens: « Transeamus per
terram vestram, ut eamus in terram nostram, et nemo vobis nocebit;
tantum pedibus transibimus ». Et nolebant eis
aperire.
</vers>
    <vers num="49"> Et præcepit Iudas prædicare in
castris, ut applicarent se unusquisque in quo erat loco.
</vers>
    <vers num="50"> Et applicuerunt se viri virtutis, et
oppugnavit civitatem illam tota die et tota nocte; et tradita est
civitas in manu eius.
</vers>
    <vers num="51"> Et peremit omnem masculinum in ore
gladii et eradicavit eam et accepit spolia eius et transivit per
civitatem super interfectos.
</vers>
    <vers num="52"> Et transgressi sunt Iordanem in
campum magnum contra faciem Bethsan.
</vers>
    <vers num="53"> Et erat Iudas congregans extremos et
exhortabatur populum per totam viam, donec veniret in terram
Iudæ.
</vers>
    <vers num="54"> Et ascenderunt in montem Sion cum
lætitia et gaudio et obtulerunt holocausta, quod nemo ex eis
cecidisset, donec reverterentur in pace.
</vers>
    <vers num="55"> Et in diebus, quibus erat Iudas et
Ionathas in terra Galaad, et Simon frater eius in Galilæa contra
faciem Ptolemaidis,
</vers>
    <vers num="56"> audivit Iosephus Zachariæ filius et
Azarias princeps virtutis res bene gestas et prœlia, quæ
fecerunt,
</vers>
    <vers num="57"> et dixerunt: « Faciamus
et ipsi nobis nomen et eamus pugnare adversus gentes, quæ in
circuitu nostro sunt ».
</vers>
    <vers num="58"> Et nuntiaverunt his, qui erant de
exercitu suo, et abierunt ad Iamniam.
</vers>
    <vers num="59"> Et exivit Gorgias de civitate et
viri eius obviam illis in pugnam;
</vers>
    <vers num="60"> et fugati sunt Iosephus et Azarias
et impulsi sunt usque in fines Iudææ, et ceciderunt illo die de
populo Israel ad duo milia viri; et facta est fuga magna in
populo,
</vers>
    <vers num="61"> quia non audierunt Iudam et fratres
eius existimantes fortiter se facturos.
</vers>
    <vers num="62"> Ipsi autem non erant de semine
virorum illorum, per quorum manum salus data est Israel.
</vers>
    <vers num="63"> Et vir Iudas et fratres eius
magnificati sunt valde in conspectu omnis Israel et gentium omnium,
ubi audiebatur nomen eorum;
</vers>
    <vers num="64"> et conveniebant ad eos fausta
acclamantes.
</vers>
    <vers num="65"> Et exivit Iudas et fratres eius et
expugnabant filios Esau in terra, quæ ad austrum est. Et percussit
Hebron et filias eius et destruxit munitiones eius et turres eius
succendit in circuitu.
</vers>
    <vers num="66"> Et movit castra, ut iret in terram
alienigenarum, et perambulabat Maresam.
</vers>
    <vers num="67"> In die illa ceciderunt sacerdotes in
bello, dum volunt fortiter facere, dum sine consilio exeunt in
prœlium.
</vers>
    <vers num="68"> Et declinavit Iudas in Azotum terram
alienigenarum et diruit aras eorum et sculptilia deorum ipsorum
succendit igne et expoliavit exuvias civitatum. Et reversus est in
terram Iudæ.</vers>
  </cap>
  <subtitulum>Capitulum 6</subtitulum>
  <cap num="6">
    <vers num="1"> Et rex Antiochus perambulabat
superiores regiones et audivit esse Elymaida in Perside civitatem
gloriosam divitiis argento et auro
</vers>
    <vers num="2"> templumque in ea locuples valde et
illic velamina aurea et loricæ et scuta, quæ reliquit ibi
Alexander Philippi rex Macedo, qui regnavit primus in Græcia.
</vers>
    <vers num="3"> Et venit et quærebat capere
civitatem et deprædari eam et non potuit, quoniam innotuit sermo
his, qui erant in civitate.
</vers>
    <vers num="4"> Et restiterunt ei in prœlium. Et
fugit inde et abiit cum tristitia magna, ut reverteretur in
Babyloniam.
</vers>
    <vers num="5"> Et venit, qui nuntiaret ei in Perside
quia fugata sunt castra, quæ iverant in terram Iudæ,
</vers>
    <vers num="6"> et quia abiit Lysias cum virtute
forti in primis et fugatus est a facie eorum, et invaluerunt armis
et viribus et spoliis multis, quæ ceperunt de castris quæ
exciderunt,
</vers>
    <vers num="7"> et quia diruerunt abominationem, quam
ædificaverat super altare, quod erat in Ierusalem, et
sanctificationem sicut prius circumdederunt muris excelsis et
Bethsuram civitatem eius.
</vers>
    <vers num="8"> Et factum est, ut audivit rex
sermones istos, expavit et commotus est valde et decidit in lectum
et incidit in languorem præ tristitia, quia non factum est ei,
sicut cogitabat.
</vers>
    <vers num="9"> Et erat illic per dies multos, quia
renovata est in eo tristitia magna, et arbitratus est se mori.
</vers>
    <vers num="10"> Et vocavit omnes amicos suos et
dixit illis: « Recessit somnus ab oculis meis, et
concidi corde præ sollicitudine
</vers>
    <vers num="11"> et dixi in corde meo: Quousque
tribulationis deveni et tempestatis magnæ, in qua nunc sum? Quia
iucundus eram et dilectus in potestate mea!
</vers>
    <vers num="12"> Nunc vero reminiscor malorum, quæ
feci in Ierusalem, unde et abstuli omnia vasa aurea et argentea,
quæ erant in ea, et misi auferre habitantes Iudam sine causa.
</vers>
    <vers num="13"> Cognovi quia propterea invenerunt me
mala ista; et ecce pereo tristitia magna in terra
aliena ».
</vers>
    <vers num="14"> Et vocavit Philippum, unum de amicis
suis, et præposuit eum super universum regnum suum;
</vers>
    <vers num="15"> et dedit ei diadema et stolam suam
et anulum, ut adduceret Antiochum filium suum et nutriret eum, ut
regnaret.
</vers>
    <vers num="16"> Et mortuus est illic Antiochus rex
anno centesimo quadragesimo nono.
</vers>
    <vers num="17"> Et cognovit Lysias quoniam mortuus
est rex, et constituit regnare Antiochum filium eius pro eo, quem
nutrivit adulescentiorem; et vocavit nomen eius Eupatorem.
</vers>
    <vers num="18"> Et hi, qui erant in arce,
concluserant Israel in circuitu sanctorum et quærebant eis mala
semper et firmamentum gentium.
</vers>
    <vers num="19"> Et cogitavit Iudas disperdere eos et
convocavit universum populum, ut obsiderent eos.
</vers>
    <vers num="20"> Et convenerunt simul et obsederunt
eos anno centesimo quinquagesimo et fecerunt ballistas et
machinas.
</vers>
    <vers num="21"> Et exierunt quidam ex eis, qui
obsidebantur, et adiunxerunt se illis aliqui impii ex Israel
</vers>
    <vers num="22"> et abierunt ad regem et dixerunt:
« Quousque non facis iudicium et vindicabis fratres
nostros?
</vers>
    <vers num="23"> Nos decrevimus servire patri tuo et
ambulare in præceptis eius et obsequi edictis eius;
</vers>
    <vers num="24"> et filii populi nostri propter hoc
obsederunt arcem et alienabant se a nobis, et, quicumque
inveniebantur ex nobis, interficiebantur, et hereditates nostræ
diripiebantur.
</vers>
    <vers num="25"> Et non ad nos tantum extenderunt
manum sed et in omnes fines suos;
</vers>
    <vers num="26"> et ecce applicuerunt hodie ad arcem
in Ierusalem occupare eam et sancta et Bethsuram munierunt.
</vers>
    <vers num="27"> Et, nisi præveneris eos velocius,
maiora quam hæc facient, et non poteris continere
eos ».
</vers>
    <vers num="28"> Et iratus est rex, ut audivit, et
convocavit omnes amicos suos et principes exercitus sui et eos, qui
super vehicula erant;
</vers>
    <vers num="29"> sed et de regnis aliis et de insulis
maritimis venerunt ad eum exercitus conducticii.
</vers>
    <vers num="30"> Et erat numerus exercitus eius
centum milia peditum et viginti milia equitum, et elephanti
triginta duo docti ad prœlium.
</vers>
    <vers num="31"> Et venerunt per Idumæam et
applicuerunt ad Bethsuram. Et pugnaverunt dies multos et fecerunt
machinas et exierunt et succenderunt eas igne et pugnaverunt
viriliter.
</vers>
    <vers num="32"> Et recessit Iudas ab arce et movit
castra ad Bethzacharam contra castra regis.
</vers>
    <vers num="33"> Et surrexit rex ante lucem et
excitavit exercitum in impetu suo contra viam Bethzacharam, et
comparaverunt se exercitus in prœlium et tubis cecinerunt
</vers>
    <vers num="34"> et elephantis ostenderunt sanguinem
uvæ et mori ad acuendos eos in prœlium.
</vers>
    <vers num="35"> Et diviserunt bestias per legiones,
et astiterunt singulis elephantis mille viri in loricis
concatenatis, et galeæaereæ in capitibus eorum, et quingenti
equites ordinati unicuique bestiæ electi.
</vers>
    <vers num="36"> Hi ante tempus, ubicumque erat
bestia, ibi erant et, quocumque ibat, ibant; non discedebant ab
ea.
</vers>
    <vers num="37"> Et turres ligneæ super eos firmæ,
protectæ super singulas bestias, præcinctæ super eas machinis,
et super singulas viri virtutis quattuor, qui pugnabant desuper, et
Indus eius.
</vers>
    <vers num="38"> Et residuos equites hinc et inde
statuit in duas partes exercitus excitaturos et protecturos in
legionibus.
</vers>
    <vers num="39"> Et, ut refulsit sol in clipeos
aureos etaereos, resplenduerunt montes ab eis et resplenduerunt
sicut lampades ignis.
</vers>
    <vers num="40"> Et distincta est pars exercitus
regis super montes excelsos, et quidam per loca humilia; et ibant
caute et ordinate.
</vers>
    <vers num="41"> Et commovebantur omnes audientes
vocem multitudinis et incessum turbæ et collisionem armorum; erat
enim exercitus magnus valde et fortis.
</vers>
    <vers num="42"> Et appropiavit Iudas et exercitus
eius in prœlium, et ceciderunt de exercitu regis sescenti
viri.
</vers>
    <vers num="43"> Et vidit Eleazar Abaran unam de
bestiis loricatam loricis regis, et erat eminens super ceteras
bestias, et visum est ei quod in ea esset rex;
</vers>
    <vers num="44"> et dedit se, ut liberaret populum
suum et acquireret sibi nomen æternum.
</vers>
    <vers num="45"> Et cucurrit ad eam audacter, in
medio legionis interficiens a dextris et a sinistris, et
findebantur ab eo huc atque illuc;
</vers>
    <vers num="46"> et ivit sub elephantum et supposuit
se ei et occidit eum; et cecidit in terram super ipsum, et mortuus
est illic.
</vers>
    <vers num="47"> Et videntes virtutem regni et
impetum exercituum diverterunt se ab eis.
</vers>
    <vers num="48"> Qui autem erant de castris regis,
ascenderunt obviam illis in Ierusalem, et applicuit rex ad Iudæam
et montem Sion.
</vers>
    <vers num="49"> Et fecit pacem cum his, qui erant in
Bethsura; et exierunt de civitate, quia non erant eis ibi alimenta,
eo quod conclusi essent in ea, quia sabbatum erat terræ.
</vers>
    <vers num="50"> Et comprehendit rex Bethsuram et
constituit illic custodiam servare eam.
</vers>
    <vers num="51"> Et applicuit castra ad locum
sanctificationis dies multos; et statuit illic ballistas et
machinas et ignis iacula et tormenta ad lapides iactandos et
scorpios ad mittendas sagittas et fundibula.
</vers>
    <vers num="52"> Fecerunt autem et ipsi machinas
adversus machinas eorum et pugnaverunt dies multos;
</vers>
    <vers num="53"> escæ autem non erant in horreis, eo
quod septimus annus esset, et, qui evaserant in Iudæam de
gentibus, consumpserant reliquias repositionis.
</vers>
    <vers num="54"> Et remanserunt in sanctis viri
pauci, quoniam obtinuerat eos fames, et dispersi sunt unusquisque
in locum suum.
</vers>
    <vers num="55"> Et audivit Lysias quod Philippus,
quem constituerat rex Antiochus, cum adhuc viveret, ut nutriret
Antiochum filium suum ut regnaret,
</vers>
    <vers num="56"> reversus esset a Perside et Media,
et exercitus, qui abierat cum ipso, et quia quærebat suscipere
regni negotia.
</vers>
    <vers num="57"> Festinavit et significavit ire
dixitque ad regem et duces exercitus et viros:
« Deficimus cotidie, et esca nobis modica est, et locus,
quem obsidemus, est munitus, et incumbunt nobis negotia regni.
</vers>
    <vers num="58"> Nunc itaque demus dextras hominibus
istis et faciamus cum illis pacem et cum omni gente eorum
</vers>
    <vers num="59"> et constituamus illis, ut ambulent
in legitimis suis sicut prius; propter legitima enim ipsorum, quæ
dispersimus, irati sunt et fecerunt omnia hæc ».
</vers>
    <vers num="60"> Et placuit sermo in conspectu regis
et principum, et misit ad eos pacem facere, et receperunt
illam.
</vers>
    <vers num="61"> Et iuravit illis rex et principes.
His condicionibus exierunt de munitione.
</vers>
    <vers num="62"> Et intravit rex in montem Sion et
vidit munitionem loci et rupit iuramentum, quod iuravit, et
mandavit destruere murum in gyro.
</vers>
    <vers num="63"> Et discessit festinanter et reversus
est Antiochiam; et invenit Philippum dominantem civitati et
pugnavit adversus eum et occupavit civitatem per vim.</vers>
  </cap>
  <subtitulum>Capitulum 7</subtitulum>
  <cap num="7">
    <vers num="1"> Anno centesimo quinquagesimo primo
exiit Demetrius Seleuci filius a Roma; et ascendit cum paucis viris
in civitatem maritimam et regnavit illic.
</vers>
    <vers num="2"> Et factum est, ut ingressus est domum
regni patrum suorum, comprehendit exercitus Antiochum et Lysiam, ut
adduceret eos ad eum.
</vers>
    <vers num="3"> Et res ei innotuit, et ait:
« Nolite mihi ostendere facies eorum ».
</vers>
    <vers num="4"> Et occidit eos exercitus, et sedit
Demetrius super sedem regni sui.
</vers>
    <vers num="5"> Et venerunt ad eum viri iniqui et
impii ex Israel, et Alcimus dux erat eorum, qui volebat fieri
sacerdos;
</vers>
    <vers num="6"> et accusaverunt populum apud regem
dicentes: « Perdidit Iudas et fratres eius omnes amicos
tuos et nos dispersit de terra nostra;
</vers>
    <vers num="7"> nunc ergo mitte virum, cui credis, ut
eat et videat exterminium omne, quod fecit nobis et regioni regis,
et puniat eos et omnes adiutores eorum ».
</vers>
    <vers num="8"> Et elegit rex ex amicis suis
Bacchidem, qui dominabatur trans flumen, magnum in regno et fidelem
regi. Et misit eum
</vers>
    <vers num="9"> et Alcimum impium et constituit ei
sacerdotium et mandavit ei facere ultionem in filios Israel.
</vers>
    <vers num="10"> Et surrexerunt et venerunt cum
exercitu magno in terram Iudæ; et misit nuntios ad Iudam et ad
fratres eius verbis pacificis in dolo.
</vers>
    <vers num="11"> Et non intenderunt sermonibus eorum;
viderunt enim quia venerunt cum exercitu magno.
</vers>
    <vers num="12"> Et convenerunt ad Alcimum et
Bacchidem congregatio scribarum requirere iusta;
</vers>
    <vers num="13"> et primi Asidæi erant in filiis
Israel et exquirebant ab eis pacem.
</vers>
    <vers num="14"> Dixerunt enim: « Homo
sacerdos de semine Aaron venit et non decipiet
nos ».
</vers>
    <vers num="15"> Et locutus est cum eis verba
pacifica et iuravit illis dicens: « Non inferemus vobis
malum neque amicis vestris ».
</vers>
    <vers num="16"> Et crediderunt ei. Et comprehendit
ex eis sexaginta viros et occidit eos in una die, secundum verbum
quod scripsit:
</vers>
    <vers num="17"> « Carnes sanctorum tuorum
et sanguinem ipsorum effuderunt in circuitu Ierusalem, et non erat
qui sepeliret ».
</vers>
    <vers num="18"> Et incubuit timor eorum et tremor in
omnem populum, quia dixerunt: « Non est in eis veritas
et iudicium; transgressi sunt enim constitutum et iusiurandum, quod
iuraverunt ».
</vers>
    <vers num="19"> Et movit Bacchides ab Ierusalem et
applicuit in Bethzaith; et misit et comprehendit multos ex eis, qui
ad se refugerant, et quosdam de populo mactavit in puteum
magnum.
</vers>
    <vers num="20"> Et commisit regionem Alcimo et
reliquit cum eo auxilium in adiutorium ipsi; et abiit Bacchides ad
regem.
</vers>
    <vers num="21"> Et contendebat Alcimus pro
principatu sacerdotii sui;
</vers>
    <vers num="22"> et convenerunt ad eum omnes, qui
perturbabant populum suum, et obtinuerunt terram Iudæ et fecerunt
plagam magnam in Israel.
</vers>
    <vers num="23"> Et vidit Iudas omnem malitiam, quam
fecit Alcimus et, qui cum eo erant, filiis Israel multo plus quam
gentes;
</vers>
    <vers num="24"> et exiit in omnes fines Iudææ in
circuitu et fecit vindictam in viros desertores, et cessaverunt
ultra exire in regionem.
</vers>
    <vers num="25"> Ut vidit autem Alcimus quod
prævaluit Iudas et, qui cum eo erant, et cognovit quia non potest
sustinere eos; et regressus est ad regem et accusavit eos
criminibus.
</vers>
    <vers num="26"> Et misit rex Nicanorem unum ex
principibus suis nobilioribus, qui oderat et inimicitias exercebat
contra Israel; et mandavit ei evertere populum.
</vers>
    <vers num="27"> Et venit Nicanor in Ierusalem cum
exercitu magno et misit ad Iudam et ad fratres eius verbis
pacificis cum dolo
</vers>
    <vers num="28"> dicens: « Non sit pugna
inter me et vos; veniam cum viris paucis, ut videam facies vestras
cum pace ».
</vers>
    <vers num="29"> Et venit ad Iudam, et salutaverunt
se invicem pacifice, et hostes parati erant rapere Iudam.
</vers>
    <vers num="30"> Et innotuit sermo Iudæ quoniam cum
dolo venerat ad eum, et conterritus est ab eo et amplius noluit
videre faciem eius.
</vers>
    <vers num="31"> Et cognovit Nicanor quoniam
denudatum est consilium eius et exivit obviam Iudæ in pugnam iuxta
Chapharsalama;
</vers>
    <vers num="32"> et ceciderunt de Nicanoris exercitu
fere quingenti viri, et fugerunt in civitatem David.
</vers>
    <vers num="33"> Et post hæc verba ascendit Nicanor
in montem Sion; et exierunt quidam ex sacerdotibus de sanctis et
quidam ex senioribus populi salutare eum pacifice et demonstrare ei
holocaustum, quod offerebatur pro rege.
</vers>
    <vers num="34"> Et irridens sprevit eos et polluit
eos et locutus est superbe
</vers>
    <vers num="35"> et iuravit cum ira dicens:
« Nisi traditus fuerit Iudas et exercitus eius in manus
meas continuo, et erit, si regressus fuero in pace, succendam domum
istam ». Et exiit cum ira magna.
</vers>
    <vers num="36"> Et intraverunt sacerdotes et
steterunt ante faciem altaris et templi et flentes dixerunt:
</vers>
    <vers num="37"> « Tu elegisti domum istam
ad invocandum nomen tuum super eam, ut esset domus orationis et
obsecrationis populo tuo;
</vers>
    <vers num="38"> fac vindictam in homine isto et
exercitu eius, et cadant in gladio. Memento blasphemias eorum et ne
dederis eis mansionem ».
</vers>
    <vers num="39"> Et exiit Nicanor ab Ierusalem et
applicuit ad Bethoron; et occurrit illi exercitus Syriæ.
</vers>
    <vers num="40"> Et Iudas applicuit in Hadasa cum
tribus milibus viris. Et oravit Iudas et dixit:
</vers>
    <vers num="41"> « Qui missi erant a rege,
cum male locuti sunt; exiit angelus et percussit in eis centum
octoginta quinque milia.
</vers>
    <vers num="42"> Sic contere exercitum istum in
conspectu nostro hodie, et sciant ceteri quia male locutus est
super sancta tua, et iudica illum secundum malitiam
illius ».
</vers>
    <vers num="43"> Et commiserunt exercitus prœlium
tertia decima die mensis Adar; et contrita sunt castra Nicanoris,
et cecidit ipse primus in prœlio.
</vers>
    <vers num="44"> Ut autem vidit exercitus eius quia
cecidit Nicanor, proiecerunt arma et fugerunt.
</vers>
    <vers num="45"> Et persecuti sunt eos viam unius
diei ab Hadasa usquequo veniatur in Gazara et tubis cecinerunt post
eos cum significationibus.
</vers>
    <vers num="46"> Et exierunt de omnibus castellis
Iudææ in circuitu et ventilabant eos et conversi sunt ad eos; et
ceciderunt omnes gladio, et non est relictus ex eis nec unus.
</vers>
    <vers num="47"> Et acceperunt spolia eorum et
prædam et caput Nicanoris amputaverunt et dexteram eius, quam
extenderat superbe, et attulerunt et suspenderunt contra
Ierusalem.
</vers>
    <vers num="48"> Et lætatus est populus valde; et
egerunt diem illam in lætitia magna
</vers>
    <vers num="49"> et constituerunt agere omnibus annis
diem istam tertia decima die Adar.
</vers>
    <vers num="50"> Et siluit terra Iudæ dies
paucos.</vers>
  </cap>
  <subtitulum>Capitulum 8</subtitulum>
  <cap num="8">
    <vers num="1"> Et audivit Iudas nomen Romanorum
quia sunt potentes viribus et consentiunt omnibus, quæ
postulantur ab eis, et, quicumque accesserint ad eos, statuerunt
cum eis amicitiam,
</vers>
    <vers num="2"> et quia sunt potentes viribus. Et
narraverunt prœlia eorum et virtutes bonas, quas fecerunt in
Galatia, quia obtinuerunt eos et duxerunt eos sub tributum,
</vers>
    <vers num="3"> et quanta fecerunt in regione
Hispaniæ, quod in potestatem redegerunt metalla argenti et auri,
quæ illic sunt;
</vers>
    <vers num="4"> et possederunt omnem locum consilio
suo et patientia — et locus erat longe distans ab eis —
et reges, qui supervenerant eis ab extremis terræ, donec
contriverunt eos et percusserunt eos plaga magna; ceteri autem dant
eis tributum omnibus annis;
</vers>
    <vers num="5"> et Philippum et Persea Citiorum regem
et, quotquot adversum eos arma tulerant, contriverunt in bello et
obtinuerunt eos;
</vers>
    <vers num="6"> et Antiochum magnum regem Asiæ, qui
eis pugnam intulerat habens centum viginti elephantos et equitatum
et currus et exercitum magnum valde, contritum ab eis,
</vers>
    <vers num="7"> et ceperunt eum vivum et statuerunt,
ut eis daret ipse et, qui regnarent post ipsum, tributum magnum et
daret obsides et constitutum;
</vers>
    <vers num="8"> et regionem Indorum et Mediam et
Lydiam et de optimis regionibus eorum et acceptas eas ab illo
dederunt Eumeni regi;
</vers>
    <vers num="9"> et quia, qui erant de Hellade,
voluerunt ire et tollere eos, et innotuit sermo his,
</vers>
    <vers num="10"> et miserunt ad eos ducem unum et
pugnaverunt contra illos et ceciderunt ex eis multi et captivas
duxerunt uxores eorum et filios et diripuerunt eos et terram eorum
possederunt et destruxerunt munitiones eorum et in servitutem illos
redegerunt usque in hunc diem;
</vers>
    <vers num="11"> et residua regna et insulas, quæ
aliquando restiterant illis, exterminaverunt et in potestatem
redegerunt;
</vers>
    <vers num="12"> cum amicis autem suis et, qui in
ipsis requiem habebant, conservaverunt amicitiam; et obtinuerunt
reges, qui prope et qui longe erant; et, quicumque audiebant nomen
eorum, timebant eos;
</vers>
    <vers num="13"> quibus vero vellent auxilio esse et
regnare, regnabant; quos autem vellent, amovebant; et exaltati sunt
valde.
</vers>
    <vers num="14"> Et in omnibus istis nemo portabat
diadema nec induebatur purpura, ut magnificaretur in ea;
</vers>
    <vers num="15"> et curiam fecerunt sibi, et cotidie
consulebant trecenti et viginti consulentes semper de multitudine,
ut quiete agerent;
</vers>
    <vers num="16"> et committunt uni homini regnare eis
per singulos annos et dominari universæ terræ suæ, et omnes
obœdiunt uni, et non est invidia neque zelus inter eos.
</vers>
    <vers num="17"> Et elegit Iudas Eupolemum filium
Ioannis filii Accos et Iasonem filium Eleazari et misit eos Romam
constituere cum illis amicitiam et societatem
</vers>
    <vers num="18"> et ut auferrent ab eis iugum, quia
viderunt quod regnum Græcorum in servitutem premeret Israel.
</vers>
    <vers num="19"> Et abierunt Romam — et via
multa valde — et introierunt curiam et responderunt et
dixerunt:
</vers>
    <vers num="20"> « Iudas Maccabæus et
fratres eius et populus Iudæorum miserunt nos ad vos statuere
vobiscum societatem et pacem et conscribere nos socios et amicos
vestros ».
</vers>
    <vers num="21"> Et placuit sermo in conspectu
eorum.
</vers>
    <vers num="22"> Et hoc est rescriptum epistulæ,
quam rescripserunt in tabulisaereis et miserunt in Ierusalem, ut
esset apud eos ibi memoriale pacis et societatis:
</vers>
    <vers num="23"> « Bene sit Romanis et
genti Iudæorum in mari et in terra in æternum, gladiusque et
hostis procul sit ab eis.
</vers>
    <vers num="24"> Quod si institerit bellum Romanis
prius aut omnibus sociis eorum in omni dominatione eorum,
</vers>
    <vers num="25"> auxilium feret gens Iudæorum, prout
tempus dictaverit illis, corde pleno
</vers>
    <vers num="26"> et prœliantibus non dabunt neque
subministrabunt triticum, arma, argentum, naves, sicut placuit
Romæ; et custodient mandata eorum, nihil accipientes.
</vers>
    <vers num="27"> Similiter autem et si genti
Iudæorum prius acciderit bellum, adiuvabunt Romani ex animo, prout
eis tempus permiserit;
</vers>
    <vers num="28"> et adiuvantibus non dabitur
triticum, arma, argentum, naves, sicut placuit Romæ; et custodient
mandata hæc absque dolo.
</vers>
    <vers num="29"> Secundum hæc verba ita
constituerunt Romani populo Iudæorum.
</vers>
    <vers num="30"> Quod si post hæc verba cogitaverint
hi aut illi addere aut demere, facient ex proposito suo; et,
quæcumque addiderint vel dempserint, rata erunt.
</vers>
    <vers num="31"> Et de malis, quæ Demetrius rex
fecit in eos, scripsimus ei dicentes: “Quare gravasti iugum
tuum super amicos nostros, socios Iudæos?
</vers>
    <vers num="32"> Si ergo iterum adierint nos adversum
te, faciemus illis iudicium et pugnabimus tecum mari
terraque” ».</vers>
  </cap>
  <subtitulum>Capitulum 9</subtitulum>
  <cap num="9">
    <vers num="1"> Et audivit Demetrius quia cecidit
Nicanor et exercitus eius in prœlio et apposuit Bacchidem et
Alcimum rursum mittere in terram Iudææ et dextrum cornu cum
illis.
</vers>
    <vers num="2"> Et abierunt viam, quæ ducit in
Galgala, et castra posuerunt in Masaloth, quæ est in Arbelis, et
occupaverunt eam et peremerunt animas hominum multas.
</vers>
    <vers num="3"> Et mense primo anni centesimi et
quinquagesimi secundi applicuerunt ad Ierusalem;
</vers>
    <vers num="4"> et surrexerunt et abierunt in Bereth
in viginti milibus virorum et duobus milibus equitum.
</vers>
    <vers num="5"> Et Iudas posuerat castra in Elasa, et
tria milia viri electi cum eo;
</vers>
    <vers num="6"> et viderunt multitudinem exercitus
quia multi sunt et timuerunt valde; et multi subtraxerunt se de
castris, et non remanserunt ex eis nisi octingenti viri.
</vers>
    <vers num="7"> Et vidit Iudas quod defluxit
exercitus suus, et bellum perurgebat eum; et confractus est corde,
quia non habebat tempus congregandi eos,
</vers>
    <vers num="8"> et dissolutus est. Et dixit his, qui
residui erant: « Surgamus et ascendamus ad adversarios
nostros, si poterimus pugnare adversus eos ».
</vers>
    <vers num="9"> Et avertebant eum dicentes:
« Non poterimus, sed liberemus animas nostras modo et
revertamur nos et fratres nostri et pugnabimus adversus eos; nos
autem pauci sumus ».
</vers>
    <vers num="10"> Et ait Iudas: « Absit
istam rem facere, ut fugiamus ab eis; et si appropiavit tempus
nostrum, et moriamur in virtute propter fratres nostros et non
inferamus crimen gloriæ nostræ ».
</vers>
    <vers num="11"> Et movit exercitus de castris, et
steterunt illis obviam; et divisi sunt equites in duas partes, et
fundibularii et sagittarii præibant exercitum, et primi certaminis
omnes potentes.
</vers>
    <vers num="12"> Bacchides autem erat in dextro
cornu; et proximavit legio ex duabus partibus, et clamabant tubis;
et clamaverunt hi, qui erant ex parte Iudæ, etiam ipsi in
tubis;
</vers>
    <vers num="13"> et commota est terra a voce
exercituum; et commissum est prœlium a mane usque ad vesperam.
</vers>
    <vers num="14"> Et vidit Iudas quod Bacchides et
firmior pars exercitus erat in dextris, et convenerunt cum ipso
omnes constantes corde;
</vers>
    <vers num="15"> et contrita est dextera pars ab eis,
et persecutus est eos usque ad montem Azoti.
</vers>
    <vers num="16"> Et, qui in sinistro cornu erant,
viderunt quod contritum est dextrum cornu, et secuti sunt post
Iudam et eos, qui cum ipso erant, a tergo.
</vers>
    <vers num="17"> Et ingravatum est prœlium, et
ceciderunt vulnerati multi ex his et ex illis;
</vers>
    <vers num="18"> et Iudas cecidit, et ceteri
fugerunt.
</vers>
    <vers num="19"> Et Ionathas et Simon tulerunt Iudam
fratrem suum et sepelierunt eum in sepulcro patrum suorum in
Modin.
</vers>
    <vers num="20"> Et fleverunt eum et planxerunt omnis
populus Israel planctu magno et lugebant dies multos
</vers>
    <vers num="21"> et dixerunt: « Quomodo
cecidit potens, qui salvum faciebat populum
Israel! ».
</vers>
    <vers num="22"> Et cetera verborum Iudæ et bellorum
et virtutum, quas fecit, et magnitudinis eius non sunt descripta;
multa enim erant valde.
</vers>
    <vers num="23"> Et factum est, post obitum Iudæ
emerserunt iniqui in omnibus finibus Israel, et exorti sunt omnes,
qui operabantur iniquitatem.
</vers>
    <vers num="24"> In diebus illis facta est fames
magna valde, et tradidit se regio cum ipsis.
</vers>
    <vers num="25"> Et elegit Bacchides viros impios et
constituit eos dominos regionis;
</vers>
    <vers num="26"> et exquirebant et perscrutabantur
amicos Iudæ et adducebant eos ad Bacchidem, et vindicabat in illos
et illudebat.
</vers>
    <vers num="27"> Et facta est tribulatio magna in
Israel, qualis non fuit ex die, qua non est visus propheta
illis.
</vers>
    <vers num="28"> Et congregati sunt omnes amici Iudæ
et dixerunt Ionathæ:
</vers>
    <vers num="29"> « Ex quo frater tuus
Iudas defunctus est, et vir similis ei non est, qui exeat contra
inimicos et Bacchidem et eos, qui inimici sunt gentis nostræ;
</vers>
    <vers num="30"> nunc itaque te hodie elegimus esse
pro eo nobis in principem et ducem ad bellandum bellum
nostrum ».
</vers>
    <vers num="31"> Et suscepit Ionathas tempore illo
principatum et surrexit loco Iudæ fratris sui.
</vers>
    <vers num="32"> Et cognovit Bacchides et quærebat
eum occidere;
</vers>
    <vers num="33"> et cognovit Ionathas et Simon frater
eius et omnes, qui cum eo erant, et fugerunt in desertum Thecue et
consederunt ad aquam lacus Asphar.
</vers>
    <vers num="34"> Et cognovit Bacchides die sabbatorum
et venit ipse et omnis exercitus eius trans Iordanem.
</vers>
    <vers num="35"> Et Ionathas misit fratrem suum ducem
populi et rogavit Nabathæos amicos suos, ut commodarent illis
apparatum suum, qui erat copiosus.
</vers>
    <vers num="36"> Et exierunt filii Iambri ex Medaba
et comprehenderunt Ioannem et omnia, quæ habebat, et abierunt
habentes ea.
</vers>
    <vers num="37"> Post hæc verba renuntiatum est
Ionathæ et Simoni fratri eius quia filii Iambri faciunt nuptias
magnas et ducunt sponsam ex Nadabath filiam unius de magnis
principibus Chanaan cum ambitione magna.
</vers>
    <vers num="38"> Et recordati sunt sanguinis Ioannis
fratris sui et ascenderunt et absconderunt se sub tegumento
montis;
</vers>
    <vers num="39"> et elevaverunt oculos suos et
viderunt: et ecce tumultus et apparatus multus, et sponsus
processit et amici eius et fratres eius obviam illis cum tympanis
et musicis et armis multis.
</vers>
    <vers num="40"> Et surrexerunt ad eos ex insidiis et
occiderunt eos, et ceciderunt vulnerati multi; et residui fugerunt
in montes, et acceperunt omnia spolia eorum.
</vers>
    <vers num="41"> Et conversæ sunt nuptiæ in luctum,
et vox musicorum ipsorum in lamentum.
</vers>
    <vers num="42"> Et vindicaverunt vindictam sanguinis
fratris sui et reversi sunt ad ripam Iordanis.
</vers>
    <vers num="43"> Et audivit Bacchides et venit die
sabbatorum usque ad oram Iordanis in virtute magna.
</vers>
    <vers num="44"> Et dixit ad suos Ionathas:
« Surgamus et pugnemus pro animabus nostris; non est
enim hodie sicut heri et nudiustertius:
</vers>
    <vers num="45"> ecce enim bellum ex adverso nostrum,
aqua vero Iordanis hinc et inde, et paludes et saltus, et non est
locus divertendi.
</vers>
    <vers num="46"> Nunc ergo clamate in cælum, ut
liberemini de manu inimicorum vestrorum ». Et commissum
est bellum.
</vers>
    <vers num="47"> Et extendit Ionathas manum suam
percutere Bacchidem, et divertit ab eo retro.
</vers>
    <vers num="48"> Et dissiliit Ionathas et, qui cum eo
erant, in Iordanem et transnataverunt in ulteriora; et non
transierunt ad eos Iordanem.
</vers>
    <vers num="49"> Et ceciderunt de parte Bacchidis die
illa mille viri. Et reversi sunt in Ierusalem.
</vers>
    <vers num="50"> Et ædificaverunt civitates munitas
in Iudæa: munitionem, quæ erat in Iericho, et Emmaus et Bethoron
et Bethel et Thamnata et Pharathon et Tephon muris excelsis et
portis et seris;
</vers>
    <vers num="51"> et posuit custodiam in eis, ut
inimicitias exercerent in Israel.
</vers>
    <vers num="52"> Et munivit civitatem Bethsuram et
Gazaram et arcem et posuit in eis auxilia et apparatum escarum.
</vers>
    <vers num="53"> Et accepit filios principum regionis
obsides et posuit eos in arce in Ierusalem in custodia.
</vers>
    <vers num="54"> Et anno centesimo quinquagesimo
tertio, mense secundo, præcepit Alcimus destrui murum atrii
sanctorum interioris et destruxit opera prophetarum. Et cœpit
destruere.
</vers>
    <vers num="55"> In tempore illo percussus est
Alcimus, et impedita sunt opera illius; et occlusum est os eius, et
dissolutus est nec ultra poterat loqui verbum et mandare de domo
sua;
</vers>
    <vers num="56"> et mortuus est Alcimus in tempore
illo cum tormento magno.
</vers>
    <vers num="57"> Et vidit Bacchides quoniam mortuus
est Alcimus et reversus est ad regem; et siluit terra Iudæ annis
duobus.
</vers>
    <vers num="58"> Et cogitaverunt omnes iniqui
dicentes: « Ecce Ionathas et, qui cum eo sunt, in
silentio habitant confidentes; nunc ergo adducamus Bacchidem, et
comprehendet eos omnes una nocte ».
</vers>
    <vers num="59"> Et abierunt et consilium ei
dederunt.
</vers>
    <vers num="60"> Et surrexit, ut veniret cum exercitu
multo, et misit occulte epistulas sociis suis, qui erant in Iudæa,
ut comprehenderent Ionathan et eos, qui cum eo erant; et non
potuerunt, quia innotuit eis consilium eorum.
</vers>
    <vers num="61"> Et apprehenderunt de viris regionis,
qui principes erant malitiæ, quinquaginta viros et occiderunt
eos.
</vers>
    <vers num="62"> Et secessit Ionathas et Simon et,
qui cum eo erant, in Bethbasi, quæ est in deserto; et exstruxit
diruta eius, et firmaverunt eam.
</vers>
    <vers num="63"> Et cognovit Bacchides et congregavit
universam multitudinem suam et his, qui de Iudæa erant,
denuntiavit;
</vers>
    <vers num="64"> et venit et castra posuit ad
Bethbasi et oppugnavit eam dies multos et fecit machinas.
</vers>
    <vers num="65"> Et reliquit Ionathas Simonem fratrem
suum in civitate et exiit in regionem et venit cum numero;
</vers>
    <vers num="66"> et percussit Odomera et fratres eius
et filios Phasiron in tabernaculo ipsorum et cœpit cædere et
crescere in virtutibus.
</vers>
    <vers num="67"> Simon vero et, qui cum ipso erant,
exierunt de civitate et succenderunt machinas
</vers>
    <vers num="68"> et pugnaverunt contra Bacchidem, et
contritus est ab eis, et afflixerunt eum valde, quoniam consilium
eius et adventus eius erat inanis.
</vers>
    <vers num="69"> Et iratus est animo contra viros
iniquos, qui ei consilium dederant, ut veniret in regionem, et
multos ex eis occiderunt; et cogitaverunt abire in regionem
eius.
</vers>
    <vers num="70"> Et cognovit Ionathas et misit ad eum
legatos componere pacem cum ipso et reddere ei captivitatem.
</vers>
    <vers num="71"> Et accepit et fecit secundum verba
eius et iuravit se nihil facturum ei mali omnibus diebus vitæ
eius;
</vers>
    <vers num="72"> et reddidit ei captivitatem, quam
prius erat prædatus de terra Iudæ, et conversus abiit in terram
suam et non apposuit amplius venire in fines eius.
</vers>
    <vers num="73"> Et cessavit gladius ex Israel, et
habitavit Ionathas in Machmas; et cœpit Ionathas ibi iudicare
populum et exterminabat impios ex Israel.</vers>
  </cap>
  <subtitulum>Capitulum 10</subtitulum>
  <cap num="10">
    <vers num="1"> Et anno centesimo sexagesimo
ascendit Alexander Antiochi filius, Epiphanes, et occupavit
Ptolemaidam; et receperunt eum, et regnavit illic.
</vers>
    <vers num="2"> Et audivit Demetrius rex et
congregavit exercitum copiosum valde et exivit obviam illi in
prœlium.
</vers>
    <vers num="3"> Et misit Demetrius epistulam ad
Ionathan verbis pacificis, ut magnificaret eum.
</vers>
    <vers num="4"> Dixit enim: « Anticipemus
facere pacem cum eo, priusquam faciat cum Alexandro adversum
nos;
</vers>
    <vers num="5"> recordabitur enim omnium malorum,
quæ consummavimus in eum et in fratrem eius et in gentem
eius ».
</vers>
    <vers num="6"> Et dedit ei potestatem congregare
exercitum et fabrificare arma et esse ipsum socium eius; et
obsides, qui erant in arce, dixit tradi ei.
</vers>
    <vers num="7"> Et venit Ionathas in Ierusalem et
legit epistulas in auditu omnis populi et eorum, qui in arce
erant;
</vers>
    <vers num="8"> et timuerunt timore magno, cum
audirent quoniam dedit ei rex potestatem congregandi exercitum.
</vers>
    <vers num="9"> Et tradiderunt, qui erant in arce,
Ionathæ obsides, et reddidit eos parentibus ipsorum.
</vers>
    <vers num="10"> Et habitavit Ionathas in Ierusalem
et cœpit ædificare et innovare civitatem;
</vers>
    <vers num="11"> et dixit facientibus opera, ut
exstruerent muros et montem Sion in circuitu lapidibus quadratis ad
munitionem: et ita fecerunt.
</vers>
    <vers num="12"> Et fugerunt alienigenæ, qui erant
in munitionibus, quas Bacchides ædificaverat,
</vers>
    <vers num="13"> et reliquit unusquisque locum suum
et abiit in terram suam;
</vers>
    <vers num="14"> tantum in Bethsura remanserunt
aliqui ex his, qui reliquerant legem et præcepta; erat enim ad
refugium.
</vers>
    <vers num="15"> Et audivit Alexander rex promissa,
quæ misit Demetrius Ionathæ, et narraverunt ei prœlia et
virtutes, quas ipse fecit et fratres eius, et labores, quos
habuerunt.
</vers>
    <vers num="16"> Et ait: « Numquid
inveniemus aliquem virum talem? Et nunc faciemus eum amicum et
socium nostrum ».
</vers>
    <vers num="17"> Et scripsit epistulam et misit ei
secundum hæc verba dicens:
</vers>
    <vers num="18"> « Rex Alexander fratri
Ionathæ salutem.
</vers>
    <vers num="19"> Audivimus de te quod vir potens es
viribus et aptus es, ut sis amicus noster;
</vers>
    <vers num="20"> et nunc constituimus te hodie summum
sacerdotem gentis tuæ, et ut amicus voceris regis — et misit
ei purpuram et coronam auream — et, quæ nostra sunt, sentias
nobiscum et conserves amicitias ad nos ».
</vers>
    <vers num="21"> Et induit se Ionathas stola sancta
septimo mense, anno centesimo sexagesimo, in die sollemni
Scenopegiæ; et congregavit exercitum et fecit arma copiosa.
</vers>
    <vers num="22"> Et audivit Demetrius verba ista et
contristatus est nimis et ait:
</vers>
    <vers num="23"> « Quid hoc fecimus quod
præoccupavit nos Alexander apprehendere amicitiam Iudæorum ad
firmamentum?
</vers>
    <vers num="24"> Scribam et ego illis verba
deprecatoria et dignitates et dona, ut sint mecum in
adiutorium ».
</vers>
    <vers num="25"> Et misit eis secundum hæc verba:
« Rex Demetrius genti Iudæorum salutem.
</vers>
    <vers num="26"> Quoniam servastis ad nos pactum et
mansistis in amicitia nostra et non accessistis ad inimicos
nostros, audivimus et gavisi sumus.
</vers>
    <vers num="27"> Et nunc perseverate adhuc conservare
ad nos fidem, et retribuemus vobis bona pro his, quæ facitis
nobiscum,
</vers>
    <vers num="28"> et remittemus vobis præstationes
multas et dabimus vobis donationes.
</vers>
    <vers num="29"> Et nunc absolvo vos et remitto
Iudæos a tributis et pretio salis et a coronis;
</vers>
    <vers num="30"> et pro tertia parte seminis et pro
dimidia parte fructus ligni, quod debetur mihi accipere, remitto ex
hodierno die et deinceps accipere a terra Iudæ et a tribus
regionibus, quæ additæ sunt illi ex Samaritide et Galilæa, ex
hodierna die et in totum tempus;
</vers>
    <vers num="31"> et Ierusalem sit sancta et libera et
fines eius et decimæ et tributa.
</vers>
    <vers num="32"> Remitto etiam potestatem arcis, quæ
est in Ierusalem, et do eam summo sacerdoti, ut constituat in ea
viros, quoscumque ipse elegerit, qui custodiant eam.
</vers>
    <vers num="33"> Et omnem animam Iudæorum, quæ
captiva est a terra Iudæ in omni regno meo, relinquo liberam
gratis, et omnes a tributis solvantur etiam pecorum suorum.
</vers>
    <vers num="34"> Et omnes dies sollemnes et sabbata
et neomeniæ et dies decreti et tres dies ante diem sollemnem et
tres dies post diem sollemnem sint omnes immunitatis et remissionis
omnibus Iudæis, qui sunt in regno meo;
</vers>
    <vers num="35"> et nemo habebit potestatem agere et
perturbare aliquem illorum de omni causa.
</vers>
    <vers num="36"> Et ascribantur ex Iudæis in
exercitu regis ad triginta milia virorum, et dabuntur illis copiæ,
ut oportet omnibus exercitibus regis.
</vers>
    <vers num="37"> Et ex eis constituentur, qui sint in
munitionibus regis magnis, et ex his constituentur super negotia
regni, quæ aguntur ex fide, et præpositi eorum et principes sint
ex eis et ambulent in legibus suis, sicut præcepit rex in terra
Iudæ.
</vers>
    <vers num="38"> Et tres regiones, quæ additæ sunt
Iudææ ex regione Samariæ, addatur Iudææ reputari, ut sint sub
uno et non obœdiant alii potestati, nisi summi sacerdotis.
</vers>
    <vers num="39"> Ptolemaida et confines eius dedi
donum sanctis, quæ sunt in Ierusalem, ad necessarios sumptus
sanctis.
</vers>
    <vers num="40"> Et ego do singulis annis quindecim
milia siclorum argenti de rationibus regis ex locis, quæ me
contingunt;
</vers>
    <vers num="41"> et omne, quod reliquum fuerit, quod
non reddiderant, qui super negotia erant, annis prioribus, ex hoc
dabunt in opera domus.
</vers>
    <vers num="42"> Et super hæc quinque milia siclorum
argenti, quanta accipiebant de sanctorum ratione per singulos
annos, et hæc remittuntur eo quod ipsa ad sacerdotes pertineant,
qui ministerio funguntur.
</vers>
    <vers num="43"> Et quicumque confugerint in templum,
quod est Hierosolymis, et in omnibus finibus eius debentes regalia
et quamlibet rem, dimittantur, et universa, quæ sunt eis in regno
meo.
</vers>
    <vers num="44"> Et ad ædificanda vel restauranda
opera sanctorum sumptus dabitur de ratione regis;
</vers>
    <vers num="45"> et ad exstruendos muros Ierusalem et
communiendum in circuitu sumptus dabitur de ratione regis et ad
construendos muros in Iudæa ».
</vers>
    <vers num="46"> Ut audivit autem Ionathas et populus
sermones istos, non crediderunt eis nec receperunt, quia recordati
sunt malitiæ magnæ, quam fecerat in Israel et tribulaverat eos
valde.
</vers>
    <vers num="47"> Et complacuit eis in Alexandro, quia
ipse fuerat eis princeps sermonum pacis, et ipsi auxilium ferebant
omnibus diebus.
</vers>
    <vers num="48"> Et congregavit rex Alexander
exercitum magnum et admovit castra contra Demetrium.
</vers>
    <vers num="49"> Et commiserunt prœlium duo reges,
et fugit exercitus Alexandri, et insecutus est eum Demetrius et
prævaluit adversus eos;
</vers>
    <vers num="50"> et confirmavit prœlium nimis, donec
occidit sol, et cecidit Demetrius in die illa.
</vers>
    <vers num="51"> Et misit Alexander ad Ptolemæum
regem Ægypti legatos secundum hæc verba dicens:
</vers>
    <vers num="52"> « Quoniam regressus sum
in regnum meum et sedi in sede patrum meorum et obtinui principatum
et contrivi Demetrium et possedi regionem nostram
</vers>
    <vers num="53"> et commisi pugnam cum eo, et
contritus est ipse et castra eius a nobis, et sedimus in sede regni
eius;
</vers>
    <vers num="54"> et nunc statuamus ad invicem
amicitiam, et da mihi filiam tuam uxorem, et ego ero gener tuus et
dabo tibi dona et ipsi digna te ».
</vers>
    <vers num="55"> Et respondit rex Ptolemæus dicens:
« Felix dies, in qua reversus es ad terram patrum tuorum
et sedisti in sede regni eorum!
</vers>
    <vers num="56"> Et nunc faciam tibi, quæ
scripsisti, sed occurre in Ptolemaidam, ut videamus invicem nos, et
socer fiam tibi, sicut dixisti ».
</vers>
    <vers num="57"> Et exivit Ptolemæus de Ægypto,
ipse et Cleopatra filia eius, et venit Ptolemaidam anno centesimo
sexagesimo secundo.
</vers>
    <vers num="58"> Et occurrit ei Alexander rex, et
dedit ei Cleopatram filiam suam et fecit nuptias eius Ptolemaidæ
sicut reges in magna gloria.
</vers>
    <vers num="59"> Et scripsit rex Alexander Ionathæ,
ut veniret obviam sibi.
</vers>
    <vers num="60"> Et abiit cum gloria Ptolemaidam et
occurrit ibi duobus regibus et dedit illis argentum multum et aurum
et dona et invenit gratiam in conspectu eorum.
</vers>
    <vers num="61"> Et convenerunt adversus eum viri
pestilentes ex Israel, viri iniqui interpellantes adversus eum; et
non intendit ad eos rex.
</vers>
    <vers num="62"> Et iussit rex, et exspoliaverunt
Ionathan vestibus suis et induerunt eum purpura; et ita fecerunt.
Et collocavit eum rex sedere secum.
</vers>
    <vers num="63"> Dixitque principibus suis:
« Exite cum eo in medium civitatis et prædicate, ut
nemo adversus eum interpellet de ullo negotio, nec quisquam ei
molestus sit de ulla ratione ».
</vers>
    <vers num="64"> Et factum est, ut viderunt, qui
interpellabant gloriam eius, quæ prædicabatur, et opertum eum
purpura, fugerunt omnes.
</vers>
    <vers num="65"> Et magnificavit eum rex et scripsit
eum inter primos amicos et posuit eum ducem et participem
principatus.
</vers>
    <vers num="66"> Et reversus est Ionathas in
Ierusalem cum pace et lætitia.
</vers>
    <vers num="67"> In anno centesimo sexagesimo quinto
venit Demetrius filius Demetrii a Creta in terram patrum
suorum;
</vers>
    <vers num="68"> et audivit Alexander rex et
contristatus est valde et reversus est Antiochiam.
</vers>
    <vers num="69"> Et constituit Demetrius rex
Apollonium, qui præerat Cœlesyriæ, et congregavit exercitum
magnum; et accessit ad Iamniam et misit ad Ionathan summum
sacerdotem
</vers>
    <vers num="70"> dicens: « Tu omnino solus
resistis nobis; ego autem factus sum in derisum et in opprobrium
propter te; et quare tu potestatem adversum nos exerces in
montibus?
</vers>
    <vers num="71"> Nunc ergo si confidis in virtutibus
tuis, descende ad nos in campum, et comparemus illic invicem, quia
mecum est virtus civitatum.
</vers>
    <vers num="72"> Interroga et disce quis sum ego et
ceteri, qui auxilio sunt nobis, et dicunt: “Non potest stare
pes vester ante faciem nostram, quia bis in fugam conversi sunt
patres tui in terra sua”.
</vers>
    <vers num="73"> Et nunc non poteris sustinere
equitatum et exercitum talem in campo, ubi non est lapis neque
silex neque locus fugiendi ».
</vers>
    <vers num="74"> Ut audivit autem Ionathas sermones
Apollonii, motus est animo et elegit decem milia virorum et exiit
ab Ierusalem, et occurrit ei Simon frater eius in adiutorium.
</vers>
    <vers num="75"> Et applicuit castra in Ioppen; et
excluserunt eum, qui erant de civitate, quia custodia Apollonii in
Ioppe erat, et oppugnaverunt eam.
</vers>
    <vers num="76"> Et exterriti, qui erant in civitate,
aperuerunt ei, et obtinuit Ionathas Ioppen.
</vers>
    <vers num="77"> Et audivit Apollonius et admovit
tria milia equitum et exercitum multum. Et abiit Azotum tamquam
iter faciens et statim exiit in campum, eo quod haberet
multitudinem equitum et confideret in eis.
</vers>
    <vers num="78"> Et insecutus est eum Ionathas in
Azotum, et exercitus commiserunt prœlium.
</vers>
    <vers num="79"> Et reliquit Apollonius mille equites
post eos occulte.
</vers>
    <vers num="80"> Et cognovit Ionathas quoniam
insidiæ sunt post se; et circuierunt castra eius et iecerunt
iacula in populum a mane usque ad vesperam.
</vers>
    <vers num="81"> Populus autem stabat, sicut
præceperat Ionathas, et laboraverunt equi eorum.
</vers>
    <vers num="82"> Et eiecit Simon exercitum suum et
commisit contra legionem; equites enim fatigati erant. Et contriti
sunt ab eo et fugerunt,
</vers>
    <vers num="83"> et equi dispersi sunt in campo et
fugerunt in Azotum et intraverunt in Bethdagon idolum suum, ut ibi
se liberarent.
</vers>
    <vers num="84"> Et succendit Ionathas Azotum et
civitates, quæ erant in circuitu eius, et accepit spolia eorum et
templum Dagon et omnes, qui fugerunt in illud, succendit igne.
</vers>
    <vers num="85"> Et fuerunt, qui ceciderunt gladio
cum his qui succensi sunt, fere octo milia virorum.
</vers>
    <vers num="86"> Et movit inde Ionathas castra et
applicuit ad Ascalonem, et exierunt de civitate obviam illi in
magna gloria.
</vers>
    <vers num="87"> Et reversus est Ionathas in
Ierusalem cum suis habentibus spolia multa.
</vers>
    <vers num="88"> Et factum est, ut audivit Alexander
rex sermones istos, et addidit adhuc glorificare Ionathan
</vers>
    <vers num="89"> et misit ei fibulam auream, sicut
consuetudo est dari cognatis regum, et dedit ei Accaron et omnes
fines eius in possessionem.</vers>
  </cap>
  <subtitulum>Capitulum 11</subtitulum>
  <cap num="11">
    <vers num="1"> Et rex Ægypti congregavit
exercitum sicut arena, quæ est circa oram maris, et naves multas
et quærebat obtinere regnum Alexandri dolo et addere illud regno
suo.
</vers>
    <vers num="2"> Et exiit in Syriam verbis pacificis,
et aperiebant ei civitates et occurrebant ei, quia mandaverat
Alexander rex exire ei obviam, eo quod socer suus esset.
</vers>
    <vers num="3"> Cum autem introiret civitatem,
Ptolemæus ponebat custodias militum in singulis civitatibus.
</vers>
    <vers num="4"> Et, ut appropiavit Azoto, ostenderunt
ei templum Dagon succensum et Azotum et suburbana eius demolita et
corpora proiecta et combustos, quos combusserat in bello; fecerant
enim tumulos eorum in via eius.
</vers>
    <vers num="5"> Et narraverunt regi, quæ fecit
Ionathas, ut vituperarent eum; et tacuit rex.
</vers>
    <vers num="6"> Et occurrit Ionathas regi in Ioppen
cum gloria, et invicem se salutaverunt et dormierunt illic.
</vers>
    <vers num="7"> Et abiit Ionathas cum rege usque ad
fluvium, qui vocatur Eleutherus, et reversus est in Ierusalem.
</vers>
    <vers num="8"> Rex autem Ptolemæus obtinuit
dominium civitatum maritimarum usque Seleuciam maritimam et
cogitabat in Alexandrum consilia mala.
</vers>
    <vers num="9"> Et misit legatos ad Demetrium dicens:
« Veni, componamus inter nos pactum, et dabo tibi filiam
meam, quam habet Alexander, et regnabis in regno patris tui;
</vers>
    <vers num="10"> pænitet enim me quod dederim illi
filiam meam: quæsivit enim me occidere ».
</vers>
    <vers num="11"> Et vituperavit eum, propterea quod
concupisceret regnum eius.
</vers>
    <vers num="12"> Et abstulit filiam suam et dedit eam
Demetrio et alienavit se ab Alexandro, et manifestatæ sunt
inimicitiæ eorum.
</vers>
    <vers num="13"> Et intravit Ptolemæus Antiochiam et
imposuit duo diademata capiti suo, Ægypti et Asiæ.
</vers>
    <vers num="14"> Alexander autem rex erat in Cilicia
illis temporibus, quia rebellabant, qui erant de locis illis;
</vers>
    <vers num="15"> et audivit Alexander et venit ad eum
in bello. Et produxit Ptolemæus exercitum et occurrit ei in manu
valida et fugavit eum.
</vers>
    <vers num="16"> Et fugit Alexander in Arabiam, ut
ibi protegeretur; rex autem Ptolemæus exaltatus est.
</vers>
    <vers num="17"> Et abstulit Zabdiel Arabs caput
Alexandri et misit Ptolemæo.
</vers>
    <vers num="18"> Et rex Ptolemæus mortuus est in die
tertia; et qui erant in munitionibus, perierunt ab his, qui erant
in munitionibus.
</vers>
    <vers num="19"> Et regnavit Demetrius anno centesimo
sexagesimo septimo.
</vers>
    <vers num="20"> In diebus illis congregavit Ionathas
eos, qui erant de Iudæa, ut expugnarent arcem, quæ est in
Ierusalem; et fecerunt contra eam machinas multas.
</vers>
    <vers num="21"> Et abierunt quidam, qui oderant
gentem suam, viri iniqui ad regem et renuntiaverunt ei quod
Ionathas obsideret arcem.
</vers>
    <vers num="22"> Et audiens iratus est et statim, ut
audivit, movit castra et venit ad Ptolemaidam et scripsit Ionathæ,
ne obsideret arcem et ut occurreret sibi ad colloquium in
Ptolemaidam festinato.
</vers>
    <vers num="23"> Ut audivit autem Ionathas, iussit
obsidere et elegit de senioribus Israel et de sacerdotibus et dedit
se periculo
</vers>
    <vers num="24"> et accepit argentum et aurum et
vestem et alia xenia multa et abiit ad regem in Ptolemaidam et
invenit gratiam in conspectu eius.
</vers>
    <vers num="25"> Et interpellabant adversus eum
quidam iniqui ex gente sua.
</vers>
    <vers num="26"> Et fecit ei rex, sicut fecerant ei
qui ante eum fuerant, et exaltavit eum in conspectu omnium amicorum
suorum
</vers>
    <vers num="27"> et statuit ei principatum sacerdotii
et, quæcumque alia habuit prius pretiosa, et fecit eum principem
primorum amicorum.
</vers>
    <vers num="28"> Et postulavit Ionathas a rege, ut
immunem faceret Iudæam et tres toparchias et Samaritidem, et
promisit ei talenta trecenta.
</vers>
    <vers num="29"> Et consensit rex et scripsit
Ionathæ epistulas de his omnibus hunc modum continentes:
</vers>
    <vers num="30"> « Rex Demetrius fratri
Ionathæ salutem et genti Iudæorum.
</vers>
    <vers num="31"> Exemplum epistulæ, quam scripsimus
Lastheni parenti nostro de vobis, scripsimus et ad vos, ut
sciretis:
</vers>
    <vers num="32"> “Rex Demetrius Lastheni patri
salutem.
</vers>
    <vers num="33"> Genti Iudæorum amicis nostris et
conservantibus, quæ iusta sunt apud nos, decrevimus benefacere
propter benignitatem ipsorum, quam erga nos habent.
</vers>
    <vers num="34"> Statuimus ergo illis fines Iudææ
et tres regiones, Apherema et Lydda et Ramathaim, quæ additæ sunt
Iudææ ex Samaritide, et omnia confinia earum, omnibus
sacrificantibus in Hierosolymis, pro regalibus, quæ ab eis prius
accipiebat rex per singulos annos de fructibus terræ et
pomorum;
</vers>
    <vers num="35"> et alia, quæ ad nos pertinent ex
hoc tempore decimarum et tributorum pertinentium ad nos, et salis
stagna et pertinentes ad nos coronas, omnia ipsis concedimus.
</vers>
    <vers num="36"> Et nihil horum irritum erit ex hoc
et in omne tempus.
</vers>
    <vers num="37"> Nunc ergo curate facere horum
exemplum, et detur Ionathæ et ponatur in monte sancto in loco
celebri” ».
</vers>
    <vers num="38"> Et videns Demetrius rex quod siluit
terra in conspectu suo, et nihil ei resistit, dimisit totum
exercitum suum, unumquemque in locum suum, excepto peregrino
exercitu, quem contraxit ab insulis gentium; et inimici erant ei
omnes exercitus patrum eius.
</vers>
    <vers num="39"> Tryphon autem erat quidam partium
Alexandri prius et vidit quoniam omnis exercitus murmurabat contra
Demetrium et ivit ad Imalcue Arabem, qui nutriebat Antiochum filium
Alexandri;
</vers>
    <vers num="40"> et assidebat ei, ut traderet eum
ipsi, ut regnaret loco patris sui. Et enuntiavit ei quanta
constituerat Demetrius et inimicitias exercituum eius adversus
illum; et mansit ibi diebus multis.
</vers>
    <vers num="41"> Et misit Ionathas ad Demetrium
regem, ut eiceret eos, qui in arce erant in Ierusalem et qui in
præsidiis erant, quia impugnabant Israel.
</vers>
    <vers num="42"> Et misit Demetrius ad Ionathan
dicens: « Non hæc tantum faciam tibi et genti tuæ, sed
gloria illustrabo te et gentem tuam, cum fuerit opportunum;
</vers>
    <vers num="43"> nunc ergo recte feceris, si miseris
in auxilium mihi viros, quia discessit omnis exercitus
meus ».
</vers>
    <vers num="44"> Et misit ei Ionathas tria milia
virorum fortium Antiochiam, et venerunt ad regem, et delectatus est
rex in adventu eorum.
</vers>
    <vers num="45"> Et convenerunt, qui erant de
civitate, centum viginti milia virorum, et volebant interficere
regem;
</vers>
    <vers num="46"> et fugit rex in aulam, et
occupaverunt, qui erant de civitate, itinera civitatis et cœperunt
pugnare.
</vers>
    <vers num="47"> Et vocavit rex Iudæos in auxilium,
et convenerunt omnes simul ad eum et dispersi sunt per civitatem;
et occiderunt in illa die centum milia hominum.
</vers>
    <vers num="48"> Et succenderunt civitatem et
ceperunt spolia multa in die illa et liberaverunt regem.
</vers>
    <vers num="49"> Et viderunt, qui erant de civitate,
quod obtinuissent Iudæi civitatem, sicut volebant, et infirmati
sunt mente sua et clamaverunt ad regem cum precibus dicentes:
</vers>
    <vers num="50"> « Da nobis dextras, et
cessent Iudæi oppugnare nos et civitatem ».
</vers>
    <vers num="51"> Et proiecerunt arma sua et fecerunt
pacem; et glorificati sunt Iudæi in conspectu regis et in
conspectu omnium, qui erant in regno eius, et nominati sunt in
regno et regressi sunt in Ierusalem habentes spolia multa.
</vers>
    <vers num="52"> Et sedit Demetrius rex in sede regni
sui, et siluit terra in conspectu eius.
</vers>
    <vers num="53"> Et mentitus est omnia, quæcumque
dixit, et abalienavit se a Ionatha et non retribuit ei secundum
beneficia, quæ sibi tribuerat, et vexabat eum valde.
</vers>
    <vers num="54"> Post hæc autem reversus est
Tryphon, et Antiochus cum eo puer adulescentior; et regnavit et
imposuit sibi diadema.
</vers>
    <vers num="55"> Et congregati sunt ad eum omnes
exercitus, quos disperserat Demetrius, et pugnaverunt contra eum,
et fugit et terga vertit.
</vers>
    <vers num="56"> Et accepit Tryphon bestias et
obtinuit Antiochiam.
</vers>
    <vers num="57"> Et scripsit Antiochus adulescentior
Ionathæ dicens: « Constituo tibi summum sacerdotium et
constituo te super quattuor regiones et ut sis de amicis
regis ».
</vers>
    <vers num="58"> Et misit illi vasa aurea et
ministerium et dedit ei potestatem bibendi in auro et esse in
purpura et habere fibulam auream.
</vers>
    <vers num="59"> Et Simonem fratrem eius constituit
ducem a descensu Tyri usque ad fines Ægypti.
</vers>
    <vers num="60"> Et exiit Ionathas et perambulabat
trans flumen et in civitatibus, et congregatus est ad eum omnis
exercitus Syriæ in auxilium; et venit Ascalonem, et occurrerunt ei
honorifice de civitate.
</vers>
    <vers num="61"> Et abiit inde Gazam, et
concluserunt, qui erant Gazæ; et obsedit eam et succendit, quæ
erant in circuitu civitatis, et prædatus est ea.
</vers>
    <vers num="62"> Et rogaverunt Gazenses Ionathan, et
dedit illis dexteram et accepit filios principum eorum obsides et
misit illos in Ierusalem; et perambulavit regionem usque
Damascum.
</vers>
    <vers num="63"> Et audivit Ionathas quod aderant
principes Demetrii in Cades, quæ est in Galilæa, cum exercitu
multo volentes eum removere a negotio;
</vers>
    <vers num="64"> et occurrit illis, fratrem autem
suum Simonem reliquit in regione.
</vers>
    <vers num="65"> Et applicuit Simon ad Bethsuram et
expugnabat eam diebus multis et conclusit eos.
</vers>
    <vers num="66"> Et postulaverunt ab eo dextras
accipere, et dedit illis; et eiecit eos inde et cepit civitatem et
posuit in ea præsidium.
</vers>
    <vers num="67"> Et Ionathas et castra eius
applicuerunt ad aquam Gennesar et ante lucem vigilaverunt in campo
Asor.
</vers>
    <vers num="68"> Et ecce castra alienigenarum
occurrebant ei in campo et tendebant ei insidias in montibus; ipsi
autem occurrerunt ex adverso.
</vers>
    <vers num="69"> Insidiæ vero exsurrexerunt de locis
suis et commiserunt prœlium.
</vers>
    <vers num="70"> Et fugerunt, qui erant ex parte
Ionathæ omnes, et nemo relictus est ex eis, nisi Matthathias
filius Absalomi et Iudas filius Chalphi princeps militiæ
exercitus.
</vers>
    <vers num="71"> Et scidit Ionathas vestimenta sua et
posuit terram in capite suo et oravit.
</vers>
    <vers num="72"> Et reversus est ad eos in prœlium
et convertit eos in fugam; et fugerunt.
</vers>
    <vers num="73"> Et viderunt, qui fugiebant partis
illius, et reversi sunt ad eum et insequebantur cum eo usque Cades,
usque ad castra ipsorum, et applicuerunt illic.
</vers>
    <vers num="74"> Et ceciderunt de alienigenis in die
illa tria milia virorum; et reversus est Ionathas in Ierusalem.</vers>
  </cap>
  <subtitulum>Capitulum 12</subtitulum>
  <cap num="12">
    <vers num="1"> Et vidit Ionathas quia tempus eum
adiuvat; et elegit viros et misit Romam statuere et renovare cum
eis amicitiam;
</vers>
    <vers num="2"> et ad Spartiatas et ad alia loca
misit epistulas secundum eadem.
</vers>
    <vers num="3"> Et abierunt Romam et intraverunt
curiam et dixerunt: “Ionathas summus sacerdos et gens
Iudæorum miserunt nos renovare amicitiam et societatem secundum
pristinum”.
</vers>
    <vers num="4"> Et dederunt illis epistulas ad ipsos
per loca, ut deducerent eos in terram Iudæ cum pace.
</vers>
    <vers num="5"> Et hoc est exemplum epistularum, quas
scripsit Ionathas Spartiatis:
</vers>
    <vers num="6"> « Ionathas summus sacerdos
et seniores gentis et sacerdotes et reliquus populus Iudæorum
Spartiatis fratribus salutem.
</vers>
    <vers num="7"> Iampridem missæ erant epistulæ ad
Oniam summum sacerdotem ab Ario, qui regnabat apud vos, quoniam
estis fratres nostri, sicut rescriptum continet, quod subiectum
est.
</vers>
    <vers num="8"> Et suscepit Onias virum, qui missus
fuerat, cum honore; et accepit epistulas, in quibus significabatur
de societate et amicitia.
</vers>
    <vers num="9"> Nos igitur, cum nullo horum
indigeremus, exhortationem habentes sanctos libros, qui sunt in
manibus nostris,
</vers>
    <vers num="10"> tentavimus mittere ad vos renovare
fraternitatem et amicitiam, ne forte alieni efficiamur a vobis;
multa enim tempora transierunt, ex quo misistis ad nos.
</vers>
    <vers num="11"> Nos ergo in omni tempore sine
intermissione in diebus sollemnibus et ceteris, quibus oportet,
memores sumus vestri in sacrificiis, quæ offerimus, et in
obsecrationibus, sicut fas est et decet meminisse fratrum.
</vers>
    <vers num="12"> Lætamur itaque de gloria
vestra.
</vers>
    <vers num="13"> Nos autem circumdederunt multæ
tribulationes et multa prœlia; et impugnaverunt nos reges, qui
sunt in circuitu nostro.
</vers>
    <vers num="14"> Noluimus ergo vobis molesti esse et
ceteris sociis et amicis nostris in his prœliis;
</vers>
    <vers num="15"> habemus enim de cælo auxilium, quod
nos adiuvat, et liberati sumus nos ab inimicis nostris, et
humiliati sunt inimici nostri.
</vers>
    <vers num="16"> Elegimus itaque Numenium Antiochi
filium et Antipatrem Iasonis filium et misimus ad Romanos renovare
cum eis amicitiam et societatem pristinam;
</vers>
    <vers num="17"> mandavimus itaque eis, ut veniant
etiam ad vos et salutent vos et reddant vobis epistulas nostras de
innovatione et fraternitate nostra.
</vers>
    <vers num="18"> Et nunc bene facietis respondentes
nobis ad hæc ».
</vers>
    <vers num="19"> Et hoc est rescriptum epistularum,
quas miserunt Oniæ:
</vers>
    <vers num="20"> « Arius rex Spartiatarum
Oniæ sacerdoti magno salutem.
</vers>
    <vers num="21"> Inventum est in scriptura de
Spartiatis et Iudæis quoniam sunt fratres et quod sunt de genere
Abraham.
</vers>
    <vers num="22"> Et nunc, ex quo hæc cognovimus,
bene facietis scribentes nobis de pace vestra.
</vers>
    <vers num="23"> Sed et nos rescribimus vobis. Pecora
vestra et possessiones vestræ nostræ sunt; et, quæ nostra,
vestra sunt. Mandamus itaque, ut annuntient vobis secundum
hæc ».
</vers>
    <vers num="24"> Et audivit Ionathas quoniam regressi
sunt principes Demetrii cum exercitu multo supra quam prius pugnare
adversus eum.
</vers>
    <vers num="25"> Et exiit ab Ierusalem et occurrit
eis in Amathitem regionem; non enim dedit eis spatium, ut
ingrederentur regionem eius.
</vers>
    <vers num="26"> Et misit speculatores in castra
eorum, et reversi renuntiaverunt ei quod ita constituunt
supervenire illis nocte.
</vers>
    <vers num="27"> Cum occidisset autem sol, præcepit
Ionathas suis vigilare et esse in armis paratos ad pugnam tota
nocte; et emisit custodes per circuitum castrorum.
</vers>
    <vers num="28"> Et audierunt adversarii quod paratus
est Ionathas cum suis in bellum, et timuerunt et formidaverunt in
corde suo et accenderunt focos in castris suis.
</vers>
    <vers num="29"> Ionathas autem et, qui cum eo erant,
non cognoverunt usque mane; videbant enim luminaria ardentia.
</vers>
    <vers num="30"> Et insecutus est eos Ionathas et non
comprehendit eos; transierant enim flumen Eleutherum.
</vers>
    <vers num="31"> Et divertit Ionathas ad Arabas, qui
vocantur Zabadæi, et percussit eos et accepit spolia eorum.
</vers>
    <vers num="32"> Et iunxit et venit Damascum et
perambulabat omnem regionem illam.
</vers>
    <vers num="33"> Simon autem exiit et venit usque ad
Ascalonem et ad proxima præsidia et declinavit in Ioppen et
occupavit eam;
</vers>
    <vers num="34"> audivit enim quod vellent præsidium
tradere partibus Demetrii, et posuit ibi custodes, ut custodirent
eam.
</vers>
    <vers num="35"> Et reversus est Ionathas et
convocavit seniores populi et cogitavit cum eis ædificare
præsidia in Iudæa
</vers>
    <vers num="36"> et altius extollere muros Ierusalem
et exaltare altitudinem magnam inter medium arcis et civitatis, ut
separaret eam a civitate, ut esset ipsa singulariter, ut neque
emant neque vendant.
</vers>
    <vers num="37"> Et convenerunt, ut ædificarent
civitatem; et cecidit de muro, qui erat super torrentem a
subsolano, et reparavit eum, qui vocatur Chaphenatha.
</vers>
    <vers num="38"> Et Simon ædificavit Adida in
Sephela et munivit eam et imposuit portas et seras.
</vers>
    <vers num="39"> Et quæsivit Tryphon regnare Asiæ
et imponere sibi diadema et extendere manum in Antiochum regem.
</vers>
    <vers num="40"> Et veritus est, ne forte non
permitteret eum Ionathas et ne forte pugnaret adversus eum, et
quærebat comprehendere eum et occidere et exsurgens abiit in
Bethsan.
</vers>
    <vers num="41"> Et exivit Ionathas obviam illi cum
quadraginta milibus virorum electorum in prœlium et venit
Bethsan.
</vers>
    <vers num="42"> Et vidit Tryphon quia venit cum
exercitu multo et extendere in eum manus timuit
</vers>
    <vers num="43"> et excepit eum cum honore et
commendavit eum omnibus amicis suis et dedit ei munera et præcepit
exercitibus suis, ut obœdirent ei sicut sibi.
</vers>
    <vers num="44"> Et dixit Ionathæ: « Ut
quid vexasti universum populum, cum bellum nobis non sit?
</vers>
    <vers num="45"> Et nunc remitte eos in domos suas.
Elige autem tibi viros paucos, qui tecum sint, et veni mecum
Ptolemaidam, et tradam eam tibi et reliqua præsidia et reliquum
exercitum et universos præpositos negotiis et conversus abibo;
propterea enim veni ».
</vers>
    <vers num="46"> Et credidit ei et fecit, sicut
dixit, et dimisit exercitum, et abierunt in terram Iudæ.
</vers>
    <vers num="47"> Retinuit autem secum tria milia
virorum, ex quibus remisit in Galilæam duo milia; mille autem
venerunt cum eo.
</vers>
    <vers num="48"> Ut autem intravit Ptolemaidam
Ionathas, clauserunt portas Ptolemenses et comprehenderunt eum; et
omnes, qui cum eo intraverant, gladio interfecerunt.
</vers>
    <vers num="49"> Et misit Tryphon exercitum et
equites in Galilæam et in campum magnum, ut perderent omnes socios
Ionathæ.
</vers>
    <vers num="50"> At illi, cum cognovissent quia
comprehensus est Ionathas et periit, et omnes, qui cum eo erant,
hortati sunt semetipsos et ibant conglobati parati in prœlium.
</vers>
    <vers num="51"> Et videntes hi, qui insecuti
fuerant, quia pro anima res est illis, reversi sunt;
</vers>
    <vers num="52"> illi autem venerunt omnes cum pace
in terram Iudæ et planxerunt Ionathan et eos, qui cum ipso
fuerant, et timuerunt valde; et luxit Israel luctu magno.
</vers>
    <vers num="53"> Et quæsierunt omnes gentes, quæ
erant in circuitu eorum, conterere eos; dixerunt enim:
</vers>
    <vers num="54"> “Non habent principem et
adiuvantem; nunc ergo expugnemus illos et tollamus de hominibus
memoriam eorum ».</vers>
  </cap>
  <subtitulum>Capitulum 13</subtitulum>
  <cap num="13">
    <vers num="1"> Et audivit Simon quod congregavit
Tryphon exercitum copiosum, ut veniret in terram Iudæ et attereret
eam.
</vers>
    <vers num="2"> Videns quia in tremore populus est et
in timore, ascendit Ierusalem et congregavit populum
</vers>
    <vers num="3"> et exhortatus est eos et dixit illis:
« Vos scitis quanta ego et fratres mei et domus patris
mei fecimus pro legibus et pro sanctis prœlia et angustias quales
vidimus.
</vers>
    <vers num="4"> Horum gratia perierunt fratres mei
omnes propter Israel, et relictus sum ego solus.
</vers>
    <vers num="5"> Et nunc non mihi contingat parcere
animæ meæ in omni tempore tribulationis; non enim melior sum
fratribus meis.
</vers>
    <vers num="6"> Vindicabo tamen gentem meam et
sancta, uxores quoque et natos vestros, quia congregatæ sunt
universæ gentes conterere nos inimicitiæ gratia ».
</vers>
    <vers num="7"> Et accensus est spiritus populi,
simul ut audivit sermones istos,
</vers>
    <vers num="8"> et responderunt voce magna dicentes:
« Tu es dux noster loco Iudæ et Ionathæ fratris
tui;
</vers>
    <vers num="9"> pugna prœlium nostrum, et omnia,
quæcumque dixeris nobis, faciemus ».
</vers>
    <vers num="10"> Et congregans omnes viros bellatores
acceleravit consummare universos muros Ierusalem et munivit eam in
gyro.
</vers>
    <vers num="11"> Et misit Ionathan filium Absalomi et
cum eo exercitum magnum in Ioppen et, eiectis his, qui erant in ea,
remansit illic in ea.
</vers>
    <vers num="12"> Et movit Tryphon a Ptolemaida cum
exercitu multo, ut veniret in terram Iudæ, et Ionathas cum eo in
custodia.
</vers>
    <vers num="13"> Simon autem applicuit in Adidis
contra faciem campi.
</vers>
    <vers num="14"> Et ut cognovit Tryphon quia surrexit
Simon loco fratris sui Ionathæ et quia commissurus esset cum eo
prœlium, misit ad eum legatos
</vers>
    <vers num="15"> dicens: « Pro argento,
quod debebat frater tuus Ionathas fisco regis propter negotia, quæ
habuit, detinuimus eum;
</vers>
    <vers num="16"> et nunc mitte argenti talenta centum
et duos filios eius obsides, ut non dimissus fugiat a nobis, et
remittemus eum ».
</vers>
    <vers num="17"> Et cognovit Simon quia cum dolo
loquuntur secum; misit tamen accipere argentum et pueros, ne
inimicitiam magnam sumeret ad populum,
</vers>
    <vers num="18"> qui dicerent: « Quia non
misit ei argentum et pueros, periit ».
</vers>
    <vers num="19"> Et misit pueros et centum talenta.
Et mentitus est et non dimisit Ionathan;
</vers>
    <vers num="20"> et post hæc venit Tryphon intrare
in regionem, ut contereret eam, et gyraverunt per viam, quæ ducit
Adoram. Et Simon et castra eius ambulabant in omnem locum,
quocumque ibant.
</vers>
    <vers num="21"> Qui autem in arce erant, miserunt ad
Tryphonem legatos urgentes eum, ut veniret ad eos per desertum et
mitteret illis alimonias.
</vers>
    <vers num="22"> Et paravit Tryphon omnem equitatum
suum, ut veniret; et in illa nocte fuit nix multa valde, et non
venit propter nivem et discessit et abiit in Galaaditim.
</vers>
    <vers num="23"> Et cum appropinquasset Bascaman,
occidit Ionathan, et sepultus est illic;
</vers>
    <vers num="24"> et convertit Tryphon et abiit in
terram suam.
</vers>
    <vers num="25"> Et misit Simon et accepit ossa
Ionathæ fratris sui et sepelivit eum in Modin civitate patrum
eius.
</vers>
    <vers num="26"> Et planxerunt eum omnis Israel
planctu magno et luxerunt eum dies multos.
</vers>
    <vers num="27"> Et ædificavit Simon super sepulcrum
patris sui et fratrum suorum et exaltavit illud visu, lapide polito
retro et ante;
</vers>
    <vers num="28"> et statuit septem pyramidas, unam
contra unam, patri et matri et quattuor fratribus.
</vers>
    <vers num="29"> Et his fecit machinamenta
circumponens columnas magnas et super columnas arma ad memoriam
æternam et iuxta arma naves sculptas, quæ viderentur ab omnibus
navigantibus mare.
</vers>
    <vers num="30"> Hoc est sepulcrum, quod fecit in
Modin, usque in hunc diem.
</vers>
    <vers num="31"> Tryphon autem iter faciebat dolo cum
Antiocho rege adulescentiore et occidit eum
</vers>
    <vers num="32"> et regnavit loco eius et imposuit
sibi diadema Asiæ et fecit plagam magnam in terra.
</vers>
    <vers num="33"> Et ædificavit Simon præsidia
Iudææ muniens ea turribus excelsis et muris magnis et portis et
seris; et posuit alimenta in munitionibus.
</vers>
    <vers num="34"> Et elegit Simon viros et misit ad
Demetrium regem, ut faceret remissionem regioni, quia actus omnes
Tryphonis fuerant rapinæ.
</vers>
    <vers num="35"> Et Demetrius rex ad verba ista
respondit ei et scripsit epistulam talem:
</vers>
    <vers num="36"> « Rex Demetrius Simoni
summo sacerdoti et amico regum et senioribus et genti Iudæorum
salutem.
</vers>
    <vers num="37"> Coronam auream et bæn, quam
misistis, suscepimus; et parati sumus facere vobiscum pacem magnam
et scribere præpositis regis remittere vobis, quæ indulsimus.
</vers>
    <vers num="38"> Quæcumque enim constituimus vobis,
constant; munitiones, quas ædificastis, vobis sint.
</vers>
    <vers num="39"> Remittimus quoque ignorantias et
peccata usque in hodiernum diem et coronam, quam debebatis; et, si
quid aliud erat tributarium in Ierusalem, iam non sit
tributarium.
</vers>
    <vers num="40"> Et, si qui ex vobis apti sunt
conscribi inter nostros, conscribantur, et sit inter nos
pax ».
</vers>
    <vers num="41"> Anno centesimo septuagesimo ablatum
est iugum gentium ab Israel.
</vers>
    <vers num="42"> Et cœpit populus Israel scribere in
conscriptionibus et commutationibus: « Anno primo sub
Simone summo sacerdote magno duce et principe
Iudæorum ».
</vers>
    <vers num="43"> In diebus illis applicuit Simon ad
Gazaram et circumdedit eam castris et fecit machinam et applicuit
ad civitatem et percussit turrim unam et comprehendit.
</vers>
    <vers num="44"> Et eruperant, qui erant intra
machinam, in civitatem; et factus est motus magnus in civitate.
</vers>
    <vers num="45"> Et ascenderunt, qui erant in
civitate, cum uxoribus et filiis supra murum, scissis tunicis suis,
et clamaverunt voce magna postulantes a Simone dextras sibi
dari
</vers>
    <vers num="46"> et dixerunt: « Non nobis
reddas secundum malitias nostras sed secundum misericordiam
tuam ».
</vers>
    <vers num="47"> Et consensit illis Simon et non
debellavit eos; eiecit tamen eos de civitate et mundavit ædes, in
quibus fuerant simulacra, et tunc intravit in eam canens et
benedicens.
</vers>
    <vers num="48"> Et, eiecta ab ea omni immunditia,
collocavit in ea viros, qui legem facerent, et munivit eam et
ædificavit sibi habitationem.
</vers>
    <vers num="49"> Qui autem erant in arce Ierusalem,
prohibebantur egredi et ingredi regionem et emere ac vendere; et
esurierunt valde, et multi ex eis fame perierunt.
</vers>
    <vers num="50"> Et clamaverunt ad Simonem, ut
dextras acciperent, et dedit illis et eiecit eos inde et mundavit
arcem a contaminationibus.
</vers>
    <vers num="51"> Et intraverunt in eam tertia et
vicesima die secundi mensis, anno centesimo septuagesimo primo, cum
laude et ramis palmarum et cinyris et cymbalis et nablis et hymnis
et canticis, quia contritus est inimicus magnus ex Israel.
</vers>
    <vers num="52"> Et constituit, ut omnibus annis
agerentur dies hi cum lætitia.
</vers>
    <vers num="53"> Et munivit montem templi, qui erat
secus arcem, et habitavit ibi ipse et qui cum eo erant.
</vers>
    <vers num="54"> Et vidit Simon Ioannem filium suum
quod vir esset et posuit eum ducem virtutum universarum; et
habitavit in Gazaris.</vers>
  </cap>
  <subtitulum>Capitulum 14</subtitulum>
  <cap num="14">
    <vers num="1"> Anno centesimo septuagesimo
secundo congregavit rex Demetrius exercitum suum et abiit in Mediam
ad contrahenda sibi auxilia, ut expugnaret Tryphonem.
</vers>
    <vers num="2"> Et audivit Arsaces rex Persidis et
Mediæ, quia intravit Demetrius confines suos, et misit unum de
principibus suis, ut comprehenderet eum vivum.
</vers>
    <vers num="3"> Et abiit et percussit castra Demetrii
et comprehendit eum et duxit eum ad Arsacem et posuit eum in
custodiam.
</vers>
    <vers num="4"> Et siluit terra Iudæ omnibus diebus
Simonis;
et quæsivit bona genti suæ,
et placuit illis potestas eius,
et gloria eius omnibus diebus.
</vers>
    <vers num="5"> Et cum omni gloria sua
accepit Ioppen in portum
et fecit introitum insulis maris.
</vers>
    <vers num="6"> Et dilatavit fines gentis suæ
et obtinuit regionem.
</vers>
    <vers num="7"> Et congregavit captivitatem multam et
dominatus est Gazaræ et Bethsuræ et arci;
et abstulit immunditias ex ea,
et non erat qui resisteret ei.
</vers>
    <vers num="8"> Et unusquisque colebat terram suam
cum pace;
et terra dabat fructus suos,
et ligna camporum fructum suum. </vers>
    <vers num="9">
Seniores in plateis sedebant,
omnes de bonis communiter tractabant,
et iuvenes induebant se gloriam
et stolas belli.
</vers>
    <vers num="10"> Et civitatibus tribuebat alimonias
et constituebat eas, ut essent vasa munitionis,
quoadusque nominatum est nomen gloriæ eius
usque ad extremum terræ.
</vers>
    <vers num="11"> Fecit pacem super terram,
et lætatus est Israel lætitia magna.
</vers>
    <vers num="12"> Et sedit unusquisque sub vite
sua
et sub ficulnea sua,
et non erat qui eos terreret.
</vers>
    <vers num="13"> Defecit impugnans eos super
terram;
reges contriti sunt in diebus illis.
</vers>
    <vers num="14"> Et confirmavit omnes humiles populi
sui
et legem exquisivit et abstulit omnem iniquum et malum.
</vers>
    <vers num="15"> Sancta glorificavit
et multiplicavit vasa sanctorum.
</vers>
    <vers num="16"> Et auditum est Romæ quia defunctus
esset Ionathas, et usque in Spartiatas, et contristati sunt
valde.
</vers>
    <vers num="17"> Ut audierunt autem quod Simon frater
eius factus esset summus sacerdos loco eius, et ipse obtineret
regionem et civitates in ea,
</vers>
    <vers num="18"> scripserunt ad eum in tabulis
æreis, ut renovarent cum eo amicitias et societatem, quam fecerant
cum Iuda et cum Ionatha fratribus eius;
</vers>
    <vers num="19"> et lectæ sunt in conspectu
ecclesiæ in Ierusalem. Et hoc exemplum epistularum, quas
Spartiatæ miserunt:
</vers>
    <vers num="20"> « Spartianorum principes
et civitas Simoni sacerdoti magno et senioribus et sacerdotibus et
reliquo populo Iudæorum fratribus salutem.
</vers>
    <vers num="21"> Legati, qui missi sunt ad populum
nostrum, nuntiaverunt nobis de vestra gloria et honore, et gavisi
sumus in introitu eorum
</vers>
    <vers num="22"> et scripsimus, quæ ab eis erant
dicta in conciliis populi sic: “Numenius Antiochi et
Antipater Iasonis filius, legati Iudæorum, venerunt ad nos
renovantes nobiscum amicitiam”.
</vers>
    <vers num="23"> Et placuit populo excipere viros
gloriose et ponere exemplum sermonum eorum in segregatis populi
libris, ut sit ad memoriam populo Spartiatarum. Exemplum autem
horum scripsimus Simoni magno sacerdoti ».
</vers>
    <vers num="24"> Post hæc autem misit Simon Numenium
Romam habentem clipeum aureum magnum pondo minarum mille ad
statuendam cum eis societatem.
</vers>
    <vers num="25"> Cum autem audisset populus sermones
istos, dixerunt: « Quam gratiarum actionem reddemus
Simoni et filiis eius?
</vers>
    <vers num="26"> Invaluit enim ipse et fratres eius
et domus patris eius et expugnavit inimicos Israel ab eis; et
statuerunt ei libertatem ». Et descripserunt in tabulis
æreis et posuerunt in titulis in monte Sion.
</vers>
    <vers num="27"> Et hoc est exemplum scripturæ:
« Octava decima die Elul, anno centesimo septuagesimo
secundo, anno tertio sub Simone sacerdote magno, in Asaramel,
</vers>
    <vers num="28"> in conventu magno sacerdotum et
populi et principum gentis et seniorum regionis nota facta sunt
nobis hæc:
</vers>
    <vers num="29"> Quoniam frequenter facta sunt
prœlia in regione, Simon autem filius Matthathiæ, filius ex
filiis Ioarib, et fratres eius dederunt se periculo et restiterunt
adversariis gentis suæ, ut starent sancta ipsorum et lex; et
gloria magna glorificaverunt gentem suam.
</vers>
    <vers num="30"> Et congregavit Ionathas gentem suam
et factus est illis sacerdos magnus et appositus est ad populum
suum.
</vers>
    <vers num="31"> Et voluerunt inimici eorum calcare
et atterere regionem ipsorum et extendere manus in sancta
eorum.
</vers>
    <vers num="32"> Tunc restitit Simon et pugnavit pro
gente sua et erogavit pecunias multas et armavit viros virtutis
gentis suæ et dedit illis stipendia.
</vers>
    <vers num="33"> Et munivit civitates Iudææ et
Bethsuram, quæ erat in finibus Iudææ, ubi erant arma hostium
antea, et posuit illic præsidium viros Iudæos;
</vers>
    <vers num="34"> et Ioppen munivit, quæ erat ad
mare, et Gazaram, quæ est in finibus Azoti, in qua hostes antea
habitabant, et collocavit illic Iudæos et, quæcumque apta erant
ad correptionem eorum, posuit in eis.
</vers>
    <vers num="35"> Et vidit populus fidem Simonis et
gloriam, quam cogitabat facere genti suæ; et posuerunt eum ducem
suum et principem sacerdotum, eo quod ipse fecerat hæc omnia et
iustitiam et fidem, quam conservavit genti suæ, et exquisivit omni
modo exaltare populum suum.
</vers>
    <vers num="36"> Et in diebus eius prosperatum est in
manibus eius, ut tollerentur gentes de regione ipsorum et, qui in
civitate David erant in Ierusalem, qui fecerant sibi arcem, de qua
procedebant et contaminabant omnia, quæ in circuitu sanctorum
sunt, et inferebant plagam magnam castitati;
</vers>
    <vers num="37"> et collocavit in ea viros Iudæos et
munivit eam ad tutamentum regionis et civitatis et exaltavit muros
Ierusalem.
</vers>
    <vers num="38"> Et rex Demetrius statuit illi summum
sacerdotium secundum hæc
</vers>
    <vers num="39"> et fecit eum amicum suum et
glorificavit eum gloria magna.
</vers>
    <vers num="40"> Audivit enim quod appellati sunt
Iudæi a Romanis amici et socii et fratres, et quia susceperunt
legatos Simonis gloriose;
</vers>
    <vers num="41"> et quia Iudæi et sacerdotes
consenserunt eum esse ducem suum et summum sacerdotem in æternum,
donec surgat propheta fidelis,
</vers>
    <vers num="42"> et ut sit super eos dux, et ut cura
esset illi pro sanctis, ut constitueret per eum super opera eorum
et super regionem et super arma et super præsidia;
</vers>
    <vers num="43"> et cura sit illi de sanctis, et ut
audiatur ab omnibus; et scribantur in nomine eius omnes
conscriptiones in regione, et ut operiatur purpura et aurum
portet;
</vers>
    <vers num="44"> et ne liceat ulli ex populo et ex
sacerdotibus irritum facere aliquid horum et contradicere his, quæ
ab eo dicuntur, aut convocare conventum in regione sine ipso et
vestiri purpura et uti fibula aurea;
</vers>
    <vers num="45"> qui autem fecerit extra hæc aut
irritum fecerit aliquid horum, reus erit.
</vers>
    <vers num="46"> Et complacuit omni populo statuere
Simoni facere secundum verba ista.
</vers>
    <vers num="47"> Et suscepit Simon et placuit ei, ut
summo sacerdotio fungeretur et esset dux et princeps gentis
Iudæorum et sacerdotum et præesset omnibus ».
</vers>
    <vers num="48"> Et scripturam istam dixerunt ponere
in tabulisaereis et ponere eas in peribolo sanctorum in loco
celebri;
</vers>
    <vers num="49"> exemplum autem eorum ponere in
ærario, ut habeat Simon et filii eius.</vers>
  </cap>
  <subtitulum>Capitulum 15</subtitulum>
  <cap num="15">
    <vers num="1"> Et misit rex Antiochus filius
Demetrii epistulas ab insulis maris Simoni sacerdoti et principi
gentis Iudæorum et universæ genti,
</vers>
    <vers num="2"> et erant continentes hunc modum:
« Rex Antiochus Simoni sacerdoti magno et gentis
principi et genti Iudæorum salutem.
</vers>
    <vers num="3"> Quoniam quidam pestilentes
obtinuerunt regnum patrum nostrorum, volo autem vindicare regnum,
ut restituam illud, sicut erat antea, delectumque feci multitudinis
exercitus et feci naves bellicas;
</vers>
    <vers num="4"> volo autem procedere per regionem, ut
ulciscar in eos, qui corruperunt regionem nostram et qui
desolaverunt civitates multas in regno meo.
</vers>
    <vers num="5"> Nunc ergo statuo tibi omnes
oblationes, quas remiserunt tibi ante me reges, et quæcumque alia
dona remiserunt tibi.
</vers>
    <vers num="6"> Et permisi tibi facere monetam
propriam numisma regioni tuæ;
</vers>
    <vers num="7"> Ierusalem autem et sancta esse
libera, et omnia arma, quæ fabricatus es, et præsidia, quæ
construxisti, quæ tenes, maneant tibi;
</vers>
    <vers num="8"> et omne debitum regis, et quæ futura
sunt regi ex hoc et in totum tempus, remittantur tibi.
</vers>
    <vers num="9"> Cum autem obtinuerimus regnum
nostrum, glorificabimus te et gentem tuam et templum gloria magna,
ita ut manifestetur gloria vestra in universa
terra ».
</vers>
    <vers num="10"> Anno centesimo septuagesimo quarto
exiit Antiochus in terram patrum suorum, et convenerunt ad eum
omnes exercitus, ita ut pauci relicti essent cum Tryphone.
</vers>
    <vers num="11"> Et insecutus est eum Antiochus rex,
et venit Doram fugiens, quæ est ad mare;
</vers>
    <vers num="12"> sciebat enim quod congregata sunt
mala in eum, et reliquit eum exercitus.
</vers>
    <vers num="13"> Et applicuit Antiochus ad Doram cum
centum viginti milibus virorum belligeratorum et octo milibus
equitum
</vers>
    <vers num="14"> et circuivit civitatem, et naves a
mari accesserunt; et vexabat civitatem a terra et mari et neminem
sinebat ingredi vel egredi.
</vers>
    <vers num="15"> Venit autem Numenius et, qui cum eo
fuerant, ab urbe Roma habentes epistulas regibus et regionibus
scriptas, in quibus continebantur hæc:
</vers>
    <vers num="16"> “Lucius consul Romanorum
Ptolemæo regi salutem.
</vers>
    <vers num="17"> Legati Iudæorum venerunt ad nos
amici nostri et socii renovantes pristinam amicitiam et societatem,
missi a Simone principe sacerdotum et populo Iudæorum.
</vers>
    <vers num="18"> Attulerunt autem et clipeum aureum
minarum mille.
</vers>
    <vers num="19"> Placuit itaque nobis scribere
regibus et regionibus, ut non exquirant illis mala neque impugnent
eos et civitates eorum et regionem eorum et ut non ferant auxilium
pugnantibus adversus eos.
</vers>
    <vers num="20"> Visum autem est nobis accipere ab
eis clipeum.
</vers>
    <vers num="21"> Si qui ergo pestilentes refugerunt
de regione ipsorum ad vos, tradite eos Simoni principi sacerdotum,
ut vindicet in eos secundum legem suam ».
</vers>
    <vers num="22"> Hæc eadem scripsit Demetrio regi et
Attalo et Ariarathæ et Arsacæ
</vers>
    <vers num="23"> et in omnes regiones et Sampsacæ et
Spartiatis et in Delum et in Myndum et in Sicyonem et in Carida et
in Samum et in Pamphyliam et in Lyciam et in Alicarnassum et in
Rhodum et in Phaselidam et in Cho et in Siden et in Aradon et in
Gortynam et Cnidum et Cyprum et Cyrenen.
</vers>
    <vers num="24"> Exemplum autem eorum scripserunt
Simoni principi sacerdotum et populo Iudæorum.
</vers>
    <vers num="25"> Antiochus autem rex applicuit castra
in Doram in secunda die admovens ei semper manus et machinas
faciens et conclusit Tryphonem, ne exiret aut introiret.
</vers>
    <vers num="26"> Et misit ad eum Simon duo milia
virorum electorum in auxilium et argentum et aurum et vasa
copiosa.
</vers>
    <vers num="27"> Et noluit ea accipere, sed rupit
omnia, quæ pactus est cum eo antea, et alienavit se ab eo.
</vers>
    <vers num="28"> Et misit ad eum Athenobium unum de
amicis suis, ut tractaret cum ipso dicens: « Vos tenetis
Ioppen et Gazaram et arcem, quæ est in Ierusalem, civitates regni
mei;
</vers>
    <vers num="29"> fines earum desolastis et fecistis
plagam magnam in terra et dominati estis per loca multa in regno
meo.
</vers>
    <vers num="30"> Nunc ergo tradite civitates, quas
occupastis, et tributa locorum, in quibus dominati estis extra
fines Iudææ;
</vers>
    <vers num="31"> sin autem, date pro illis quingenta
talenta argenti, et exterminii, quod exterminastis, et tributorum
civitatum alia talenta quingenta; sin autem, veniemus et
expugnabimus vos”.
</vers>
    <vers num="32"> Et venit Athenobius amicus regis in
Ierusalem et vidit gloriam Simonis et claritatem in auro et argento
et apparatum copiosum et obstupuit et rettulit ei verba regis.
</vers>
    <vers num="33"> Et respondit ei Simon et dixit ei:
« Neque alienam terram sumpsimus neque aliena detinemus
sed hereditatem patrum nostrorum, quæ iniuste ab inimicis nostris
aliquo tempore possessa est.
</vers>
    <vers num="34"> Nos vero tempus habentes vindicamus
hereditatem patrum nostrorum;
</vers>
    <vers num="35"> nam de Ioppe et Gazara, quæ
expostulas, ipsæ faciebant in populo plagam magnam et in regione
nostra: horum damus talenta centum ». Et non respondit
ei verbum.
</vers>
    <vers num="36"> Reversus autem cum ira ad regem
renuntiavit ei verba ista et gloriam Simonis et universa, quæ
vidit; et iratus est rex ira magna.
</vers>
    <vers num="37"> Tryphon autem ascendit in navem et
fugit in Orthosiam.
</vers>
    <vers num="38"> Et constituit rex Cendebæum ducem
maritimum et exercitum peditum et equitum dedit illi;
</vers>
    <vers num="39"> et mandavit illi movere castra
contra faciem Iudææ et mandavit ei ædificare Cedron et obstruere
portas civitatis et ut debellaret populum. Rex autem persequebatur
Tryphonem.
</vers>
    <vers num="40"> Et pervenit Cendebæus Iamniam et
cœpit irritare plebem et conculcare Iudæam et captivare populum
et interficere.
</vers>
    <vers num="41"> Et ædificavit Cedron et collocavit
illic equites et exercitum, ut egressi perambularent vias Iudææ,
sicut constituit ei rex.</vers>
  </cap>
  <subtitulum>Capitulum 16</subtitulum>
  <cap num="16">
    <vers num="1"> Et ascendit Ioannes de Gazaris et
nuntiavit Simoni patri suo, quæ fecit Cendebæus.
</vers>
    <vers num="2"> Et vocavit Simon duos filios
seniores, Iudam et Ioannem, et ait illis: « Ego et
fratres mei et domus patris mei expugnavimus hostes Israel ab
adulescentia usque in hunc diem, et prosperatum est in manibus
nostris liberare Israel sæpius.
</vers>
    <vers num="3"> Nunc autem senui, vos autem in
misericordia sufficientes estis in annis; estote loco meo et
fratris mei et egressi pugnate pro gente nostra; auxilium vero de
cælo vobiscum sit ».
</vers>
    <vers num="4"> Et elegit de regione viginti milia
virorum belligeratorum et equites; et profecti sunt ad Cendebæum
et dormierunt in Modin
</vers>
    <vers num="5"> et surrexerunt mane et abierunt in
campum. Et ecce exercitus copiosus in obviam illis peditum et
equitum, et fluvius torrens erat inter medium ipsorum.
</vers>
    <vers num="6"> Et admovit castra contra faciem eorum
ipse et populus eius et vidit populum trepidantem ad transfretandum
torrentem; et transfretavit primus, et viderunt eum viri et
transierunt post eum.
</vers>
    <vers num="7"> Et divisit populum, et equites in
medio peditum; erat autem equitatus adversariorum copiosus
nimis.
</vers>
    <vers num="8"> Et exclamaverunt tubis, et in fugam
conversus est Cendebæus et castra eius, et ceciderunt ex eis multi
vulnerati; residui autem in munitionem fugerunt.
</vers>
    <vers num="9"> Tunc vulneratus est Iudas frater
Ioannis; Ioannes autem insecutus est eos, donec venit Cedron, quam
ædificavit.
</vers>
    <vers num="10"> Et fugerunt usque ad turres, quæ
erant in agris Azoti, et succendit eas igni; et ceciderunt ex illis
duo milia virorum. Et reversus est in Iudæam in pace.
</vers>
    <vers num="11"> Et Ptolemæus filius Abubi
constitutus erat dux in campo Iericho et habebat argentum et aurum
multum;
</vers>
    <vers num="12"> erat enim gener summi
sacerdotis.
</vers>
    <vers num="13"> Et exaltatum est cor eius, et
volebat obtinere regionem et cogitabat dolum adversus Simonem et
filios eius, ut tolleret eos.
</vers>
    <vers num="14"> Simon autem perambulans civitates,
quæ erant in regione, et sollicitudinem gerens earum descendit in
Iericho ipse et Matthathias et Iudas filii eius, anno centesimo
septuagesimo septimo, mense undecimo, hic est mensis Sabath.
</vers>
    <vers num="15"> Et suscepit eos filius Abubi in
munitiunculam, quæ vocatur Doc, cum dolo, quam ædificavit; et
fecit eis convivium magnum et abscondit illic viros.
</vers>
    <vers num="16"> Et, cum inebriatus esset Simon et
filii eius, surrexit Ptolemæus cum suis et sumpserunt arma sua et
intraverunt in convivium et occiderunt eum et duos filios eius et
quosdam pueros eius.
</vers>
    <vers num="17"> Et fecit deceptionem magnam et
reddidit mala pro bonis.
</vers>
    <vers num="18"> Et scripsit hæc Ptolemæus et misit
regi, ut mitteret ei exercitum in auxilium et traderet ei civitates
et regionem.
</vers>
    <vers num="19"> Et misit alios in Gazaram tollere
Ioannem; et tribunis misit epistulas, ut venirent ad se, et daret
eis argentum et aurum et dona.
</vers>
    <vers num="20"> Et alios misit occupare Ierusalem et
montem templi.
</vers>
    <vers num="21"> Et præcurrens quidam nuntiavit
Ioanni in Gazara quia periit pater eius et fratres eius et quia:
« Misit te quoque interfici ».
</vers>
    <vers num="22"> Ut audivit autem, vehementer expavit
et comprehendit viros, qui venerant perdere eum, et occidit eos;
cognovit enim quia quærebant eum perdere.
</vers>
    <vers num="23"> Et cetera sermonum Ioannis et
bellorum eius et bonarum virtutum, quibus fortiter gessit, et
ædificii murorum, quos exstruxit, et rerum gestarum eius,
</vers>
    <vers num="24"> ecce hæc scripta sunt in libro
dierum sacerdotii eius, ex quo factus est princeps sacerdotum post
patrem suum.</vers>
  </cap>
</romanliturgy>
