<?xml version="1.0" encoding="utf-8"?>
<romanliturgy lingua="la" elibro="iob">
  <titulum>Liber Iob</titulum>
  <subtitulum>Capitulum 1</subtitulum>
  <cap num="1">
    <vers num="1"> Vir erat in terra Us nomine Iob,
et erat vir ille simplex et rectus ac timens Deum et recedens a
malo.
</vers>
    <vers num="2"> Natique sunt ei septem filii et tres
filiæ.
</vers>
    <vers num="3"> Et fuit possessio eius septem milia
ovium et tria milia camelorum, quingenta quoque iuga boum et
quingentæ asinæ ac familia multa nimis; eratque vir ille magnus
inter omnes Orientales.
</vers>
    <vers num="4"> Et ibant filii eius et faciebant
convivium per domos unusquisque in die suo; et mittentes vocabant
tres sorores suas, ut comederent et biberent cum eis.
</vers>
    <vers num="5"> Cumque in orbem transissent dies
convivii, mittebat ad eos Iob et sanctificabat illos; consurgensque
diluculo offerebat holocausta pro singulis. Dicebat enim:
« Ne forte peccaverint filii mei et benedixerint Deo in
cordibus suis ». Sic faciebat Iob cunctis diebus.
</vers>
    <vers num="6"> Quadam autem die, cum venissent filii
Dei, ut assisterent coram Domino, affuit inter eos etiam Satan.
</vers>
    <vers num="7"> Cui dixit Dominus: « Unde
venis? ». Qui respondens ait: « Circuivi
terram et perambulavi eam ».
</vers>
    <vers num="8"> Dixitque Dominus ad eum:
« Numquid considerasti servum meum Iob, quod non sit ei
similis in terra, homo simplex et rectus ac timens Deum et recedens
a malo? ».
</vers>
    <vers num="9"> Cui respondens Satan ait:
« Numquid Iob frustra timet Deum?
</vers>
    <vers num="10"> Nonne tu vallasti eum ac domum eius
universamque substantiam per circuitum, operibus manuum eius
benedixisti, et possessio eius crevit in terra?
</vers>
    <vers num="11"> Sed extende paululum manum tuam et
tange cuncta, quæ possidet, nisi in faciem benedixerit
tibi ».
</vers>
    <vers num="12"> Dixit ergo Dominus ad Satan:
« Ecce, universa, quæ habet, in manu tua sunt; tantum
in eum ne extendas manum tuam ». Egressusque est Satan a
facie Domini.
</vers>
    <vers num="13"> Cum autem quadam die filii et filiæ
eius comederent et biberent vinum in domo fratris sui
primogeniti,
</vers>
    <vers num="14"> nuntius venit ad Iob, qui diceret:
« Boves arabant, et asinæ pascebantur iuxta eos;
</vers>
    <vers num="15"> et irruerunt Sabæi tuleruntque eos
et pueros percusserunt gladio, et evasi ego solus, ut nuntiarem
tibi ».
</vers>
    <vers num="16"> Cumque adhuc ille loqueretur, venit
alter et dixit: « Ignis Dei cecidit e cælo et ussit
oves puerosque consumpsit, et effugi ego solus, ut nuntiarem
tibi ».
</vers>
    <vers num="17"> Sed et illo adhuc loquente, venit
alius et dixit: « Chaldæi fecerunt tres turmas et
invaserunt camelos et tulerunt eos necnon et pueros percusserunt
gladio, et ego fugi solus, ut nuntiarem tibi ».
</vers>
    <vers num="18"> Adhuc loquebatur ille, et ecce alius
intravit et dixit: « Filiis tuis et filiabus vescentibus
et bibentibus vinum in domo fratris sui primogeniti,
</vers>
    <vers num="19"> repente ventus vehemens irruit a
regione deserti et concussit quattuor angulos domus; quæ corruens
oppressit liberos tuos, et mortui sunt, et effugi ego solus, ut
nuntiarem tibi ».
</vers>
    <vers num="20"> Tunc surrexit Iob et scidit
vestimenta sua et, tonso capite, corruens in terram adoravit
</vers>
    <vers num="21"> et dixit:
« Nudus egressus sum de utero matris meæ
et nudus revertar illuc.
Dominus dedit, Dominus abstulit; sicut Domino placuit, ita factum
est:
sit nomen Domini benedictum ».
</vers>
    <vers num="22"> In omnibus his non peccavit Iob
labiis suis neque stultum quid contra Deum locutus est.</vers>
  </cap>
  <subtitulum>Capitulum 2</subtitulum>
  <cap num="2">
    <vers num="1"> Factum est autem, cum quadam die
venissent filii Dei, ut starent coram Domino, venit quoque Satan
inter eos, ut staret in conspectu eius.
</vers>
    <vers num="2"> Dixit Dominus ad Satan:
« Unde venis? ». Qui respondens ait:
« Circuivi terram et perambulavi eam ».
</vers>
    <vers num="3"> Et dixit Dominus ad Satan:
« Numquid considerasti servum meum Iob, quod non sit ei
similis in terra, vir simplex et rectus ac timens Deum et recedens
a malo et adhuc retinens innocentiam? Tu autem commovisti me
adversus eum, ut affligerem eum frustra ».
</vers>
    <vers num="4"> Cui respondens Satan ait:
« Pellem pro pelle et cuncta, quæ habet, homo dabit pro
anima sua.
</vers>
    <vers num="5"> Alioquin mitte manum tuam et tange os
eius et carnem; et tunc videbis, si in faciem benedicet
tibi ».
</vers>
    <vers num="6"> Dixit ergo Dominus ad Satan:
« Ecce, in manu tua est; verumtamen animam illius
serva ».
</vers>
    <vers num="7"> Egressus igitur Satan a facie Domini,
percussit Iob ulcere pessimo a planta pedis usque ad verticem
eius.
</vers>
    <vers num="8"> Qui testa saniem radebat, sedens in
sterquilinio.
</vers>
    <vers num="9"> Dixit autem illi uxor sua:
« Adhuctu permanes in simplicitate tua?
Benedic Deo et morere ».
</vers>
    <vers num="10"> Qui ait ad illam:
« Quasi una de stultis mulieribus
locuta es!
Si bona suscepimus de manu Dei,
mala quare non suscipiamus? ».
In omnibus his non peccavit Iob labiis suis.
</vers>
    <vers num="11"> Igitur, audientes tres amici Iob
omne malum, quod accidisset ei, venerunt singuli de loco suo,
Eliphaz Themanites et Baldad Suhites et Sophar Naamathites.
Condixerant enim, ut pariter venientes visitarent eum et
consolarentur.
</vers>
    <vers num="12"> Cumque elevassent procul oculos
suos, non cognoverunt eum et exclamantes ploraverunt; scissisque
vestibus, sparserunt pulverem super caput suum in cælum.
</vers>
    <vers num="13"> Et sederunt cum eo in terra septem
diebus et septem noctibus, et nemo loquebatur ei verbum; videbant
enim dolorem esse vehementem.</vers>
  </cap>
  <subtitulum>Capitulum 3</subtitulum>
  <cap num="3">
    <vers num="1"> Post hæc aperuit Iob os suum et
maledixit diei suo
</vers>
    <vers num="2"> et locutus est:
</vers>
    <vers num="3"> « Pereat dies, in qua
natus sum,
et nox, in qua dictum est: “Conceptus est homo”.
</vers>
    <vers num="4"> Dies ille vertatur in tenebras;
non requirat eum Deus desuper,
et non illustretur lumine.
</vers>
    <vers num="5"> Obscurent eum tenebræ et umbra
mortis;
occupet eum caligo,
et involvatur amaritudine.
</vers>
    <vers num="6"> Noctem illam tenebrosus turbo
possideat;
non computetur in diebus anni
nec numeretur in mensibus.
</vers>
    <vers num="7"> Sit nox illa solitaria nec laude
digna;
</vers>
    <vers num="8"> maledicant ei, qui maledicunt
diei,
qui parati sunt suscitare Leviathan.
</vers>
    <vers num="9"> Obtenebrentur stellæ crepusculi
eius;
exspectet lucem, et non sit,
nec videat palpebras auroræ,
</vers>
    <vers num="10"> quia non conclusit ostia ventris,
qui portavit me,
nec abstulit mala ab oculis meis.
</vers>
    <vers num="11"> Quare non in vulva mortuus sum?
Egressus ex utero non statim perii?
</vers>
    <vers num="12"> Quare exceptus genibus?
Cur lactatus uberibus?
</vers>
    <vers num="13"> Nunc enim dormiens silerem
et somno meo requiescerem
</vers>
    <vers num="14"> cum regibus et consulibus
terræ,
qui ædificant sibi solitudines,
</vers>
    <vers num="15"> aut cum principibus, qui possident
aurum
et replent domos suas argento.
</vers>
    <vers num="16"> Aut sicut abortivum absconditum non
subsisterem,
vel qui concepti non viderunt lucem.
</vers>
    <vers num="17"> Ibi impii cessaverunt a tumultu,
et ibi requieverunt fessi robore.
</vers>
    <vers num="18"> Et quondam vincti pariter sine
molestia
non audierunt vocem exactoris.
</vers>
    <vers num="19"> Parvus et magnus ibi sunt,
et servus liber a domino suo.
</vers>
    <vers num="20"> Quare misero data est lux,
et vita his, qui in amaritudine animæ sunt?
</vers>
    <vers num="21"> Qui exspectant mortem, et non
venit,
et effodiunt quærentes illam magis quam thesauros;
</vers>
    <vers num="22"> gaudentque vehementer
et lætantur sepulcro.
</vers>
    <vers num="23"> Viro, cuius abscondita est via,
et circumdedit eum Deus tenebris.
</vers>
    <vers num="24"> Antequam comedam, suspiro,
et quasi inundantes aquæ sic rugitus meus.
</vers>
    <vers num="25"> Quia timor, quem timebam, evenit
mihi,
et, quod verebar, accidit.
</vers>
    <vers num="26"> Non dissimulavi, non silui, non
quievi,
et venit super me indignatio ».</vers>
  </cap>
  <subtitulum>Capitulum 4</subtitulum>
  <cap num="4">
    <vers num="1"> Respondens autem Eliphaz
Themanites dixit:
</vers>
    <vers num="2"> « Si cœperimus loqui
tibi, forsitan moleste accipies;
sed conceptum sermonem tenere quis poterit?
</vers>
    <vers num="3"> Ecce, docuisti multos
et manus lassas roborasti;
</vers>
    <vers num="4"> vacillantes confirmaverunt sermones
tui,
et genua trementia confortasti.
</vers>
    <vers num="5"> Nunc autem venit super te plaga, et
defecisti;
tetigit te, et conturbatus es.
</vers>
    <vers num="6"> Nonne timor tuus est fiducia tua,
spes tua est perfectio viarum tuarum?
</vers>
    <vers num="7"> Recordare, obsecro te, quis umquam
innocens periit,
aut quando recti deleti sunt?
</vers>
    <vers num="8"> quin potius vidi eos, qui operantur
iniquitatem
et seminant dolores et metunt eos,
</vers>
    <vers num="9"> flante Deo perisse,
et spiritu iræ eius esse consumptos.
</vers>
    <vers num="10"> Rugitus leonis et vox leænæ
et dentes catulorum leonum contriti sunt.
</vers>
    <vers num="11"> Leo periit, eo quod non haberet
prædam,
et catuli leonis dissipati sunt.
</vers>
    <vers num="12"> Porro ad me furtive verbum delatum
est,
et suscepit auris mea sussurrum eius.
</vers>
    <vers num="13"> In horrore visionis nocturnæ,
quando solet sopor occupare homines,
</vers>
    <vers num="14"> pavor tenuit me et tremor,
et omnia ossa mea perterrita sunt.
</vers>
    <vers num="15"> Et cum spiritus, me præsente,
transiret,
inhorruerunt pili carnis meæ.
</vers>
    <vers num="16"> Stetit quidam, cuius non agnoscebam
vultum,
imago coram oculis meis,
et vocem quasi auræ lenis audivi:
</vers>
    <vers num="17"> “Numquid homo Dei comparatione
iustificabitur,
aut factore suo purior erit vir?”.
</vers>
    <vers num="18"> Ecce, in servis suis fiduciam non
habet
et in angelis suis reperit pravitatem.
</vers>
    <vers num="19"> Quanto magis hi, qui habitant domos
luteas,
quorum fundamentum est in pulvere.
Consumentur velut tinea!
</vers>
    <vers num="20"> De mane usque ad vesperam
succidentur
et, quia nullus intellegit, in æternum peribunt.
</vers>
    <vers num="21"> Nonne evulsum est reliquum eorum ab
eis?
Morientur, et non in sapientia.</vers>
  </cap>
  <subtitulum>Capitulum 5</subtitulum>
  <cap num="5">
    <vers num="1"> Voca ergo, si est qui tibi re
spondeat!
Ad quem sanctorum converteris?
</vers>
    <vers num="2"> Vere stultum interficit
iracundia,
et fatuum occidit invidia.
</vers>
    <vers num="3"> Ego vidi stultum firma radice
et maledixi sedi eius statim.
</vers>
    <vers num="4"> Longe fient filii eius a salute
et conterentur in porta, et non erit qui eruat.
</vers>
    <vers num="5"> Cuius messem famelicus comedet,
et ipsum rapiet armatus, et bibent sitientes divitias eius.
</vers>
    <vers num="6"> Quia non egreditur ex pulvere
nequitia,
et de humo non oritur dolor.
</vers>
    <vers num="7"> Sed homo generat laborem,
et aves elevant volatum.
</vers>
    <vers num="8"> Quam ob rem ego deprecabor
Dominum
et ad Deum ponam eloquium meum,
</vers>
    <vers num="9"> qui facit magna et inscrutabilia
et mirabilia absque numero;
</vers>
    <vers num="10"> qui dat pluviam super faciem
terræ
et irrigat aquis rura;
</vers>
    <vers num="11"> qui ponit humiles in sublime
et mærentes erigit sospitate;
</vers>
    <vers num="12"> qui dissipat cogitationes
malignorum,
ne possint implere manus eorum, quod cœperant;
</vers>
    <vers num="13"> qui apprehendit sapientes in astutia
eorum
et consilium pravorum dissipat.
</vers>
    <vers num="14"> Per diem incurrent tenebras
et, quasi in nocte, sic palpabunt in meridie.
</vers>
    <vers num="15"> Porro salvum faciet egenum a gladio
oris eorum
et de manu violenti pauperem;
</vers>
    <vers num="16"> et erit egeno spes,
iniquitas autem contrahet os suum.
</vers>
    <vers num="17"> Beatus homo, qui corripitur a
Deo;
increpationem ergo Omnipotentis ne reprobes.
</vers>
    <vers num="18"> Quia ipse vulnerat et medetur,
percutit, et manus eius sanabunt.
</vers>
    <vers num="19"> In sex tribulationibus liberabit
te,
et in septem non tanget te malum.
</vers>
    <vers num="20"> In fame eruet te de morte
et in bello de manu gladii.
</vers>
    <vers num="21"> A flagello linguæ absconderis
et non timebis vastationem, cum venerit.
</vers>
    <vers num="22"> In vastitate et fame ridebis
et bestias terræ non formidabis.
</vers>
    <vers num="23"> Sed cum lapidibus campi pactum
tuum,
et bestiæ terræ pacificæ erunt tibi.
</vers>
    <vers num="24"> Et scies quod pacem habeat
tabernaculum tuum,
et visitans habitationem tuam non falleris.
</vers>
    <vers num="25"> Scies quoque quoniam multiplex erit
semen tuum,
et progenies tua quasi herba terræ.
</vers>
    <vers num="26"> Ingredieris in abundantia
sepulcrum,
sicut infertur acervus tritici in tempore suo.
</vers>
    <vers num="27"> Ecce hoc, ut investigavimus, ita
est;
obœdi illi et tu sapias tibi ».</vers>
  </cap>
  <subtitulum>Capitulum 6</subtitulum>
  <cap num="6">
    <vers num="1"> Respondens autem Iob dixit:
</vers>
    <vers num="2"> « Utinam appenderetur
ægritudo mea,
et calamitatem meam assumerent in statera!
</vers>
    <vers num="3"> Nunc vero arena maris hæc gravior
apparet,
inde verbis meis hæsito.
</vers>
    <vers num="4"> Quia sagittæ Omnipotentis in me
sunt,
quarum venenum ebibit spiritus meus;
et terrores Dei militant contra me. </vers>
    <vers num="5">
Numquid rugiet onager, cum habuerit herbam?
Aut mugiet bos, cum ante præsepe plenum steterit?
</vers>
    <vers num="6"> Aut poterit comedi insulsum, quod non
est sale conditum?
Aut poterit gustari herba insulsa?
</vers>
    <vers num="7"> Quæ prius nolebat tangere anima
mea,
nunc præ angustia cibi mei sunt.
</vers>
    <vers num="8"> Quis det, ut veniat petitio mea,
et, quod exspecto, tribuat mihi Deus?
</vers>
    <vers num="9"> Utinam Deus me conterat;
solvat manum suam et succidat me!
</vers>
    <vers num="10"> Et hæc mihi sit consolatio,
et exsultabo vel in pavore, qui non parcat,
nec celabo sermones Sancti.
</vers>
    <vers num="11"> Quæ est enim fortitudo mea, ut
sustineam?
Aut quis finis meus, ut patienter agam?
</vers>
    <vers num="12"> Num fortitudo lapidum, fortitudo
mea?
Num caro mea ænea est?
</vers>
    <vers num="13"> An non est auxilium mihi in me,
et virtus quoque remota est a me?
</vers>
    <vers num="14"> Qui tollit ab amico suo
misericordiam,
timorem Omnipotentis derelinquit.
</vers>
    <vers num="15"> Fratres mei mentiti sunt me
sicut alveus torrentium, qui evanescunt
</vers>
    <vers num="16"> nigrescentes glacie,
cum ingruit super eos nix.
</vers>
    <vers num="17"> Tempore, quo diffluunt, arescunt
et, ut incaluerit, solvuntur de loco suo.
</vers>
    <vers num="18"> Deflectunt viatorum turmæ de viis
suis,
ascendentes per desertum pereunt.
</vers>
    <vers num="19"> Commeatus Thema consideraverunt,
viatores Saba speraverunt in eis.
</vers>
    <vers num="20"> Confusi sunt, quia speraverunt;
venerunt eo usque, et pudore cooperti sunt.
</vers>
    <vers num="21"> Ita nunc vos facti estis mihi;
videntes plagam meam, timetis.
</vers>
    <vers num="22"> Numquid dixi: Afferte mihi
et de substantia vestra donate mihi?
</vers>
    <vers num="23"> vel: Liberate me de manu hostis
et de manu robustorum eruite me?
</vers>
    <vers num="24"> Docete me, et ego tacebo,
et, si quid forte ignoravi, instruite me.
</vers>
    <vers num="25"> Quare detraxistis sermonibus
veritatis,
cum e vobis nullus sit, qui possit arguere me?
</vers>
    <vers num="26"> Ad increpandum tantum eloquia
concinnatis,
sed in ventum verba desperati.
</vers>
    <vers num="27"> Super pupillum irruitis
et subvertere nitimini amicum vestrum.
</vers>
    <vers num="28"> Nunc, quæso, convertimini ad
me,
et in faciem vestram non mentiar.
</vers>
    <vers num="29"> Revertite! Nulla erit
improbitas.
Revertite! Adhuc præsens adest iustitia mea.
</vers>
    <vers num="30"> Estne in lingua mea improbitas?
An palatum meum non discernit nequitiam?</vers>
  </cap>
  <subtitulum>Capitulum 7</subtitulum>
  <cap num="7">
    <vers num="1"> Nonne militia est vita hominis
super terram,
et sicut dies mercennarii dies eius?
</vers>
    <vers num="2"> Sicut servus desiderat umbram,
et sicut mercennarius præstolatur mercedem suam,
</vers>
    <vers num="3"> sic et ego habui menses vacuos
et noctes laboriosas enumeravi mihi.
</vers>
    <vers num="4"> Si dormiero, dicam: Quando
consurgam?
Et rursum exspectabo vesperam
et replebor doloribus usque crepusculum.
</vers>
    <vers num="5"> Induta est caro mea putredine et
sordibus pulveris;
cutis mea scinditur et diffluit.
</vers>
    <vers num="6"> Dies mei velocius transierunt quam
navicula texentis
et consumpti sunt deficiente filo.
</vers>
    <vers num="7"> Memento quia ventus est vita mea,
et non revertetur oculus meus, ut videat bona.
</vers>
    <vers num="8"> Nec aspiciet me visus hominis;
oculi tui in me, et non subsistam.
</vers>
    <vers num="9"> Sicut consumitur nubes et
pertransit,
sic, qui descenderit ad inferos, non ascendet
</vers>
    <vers num="10"> nec revertetur ultra in domum
suam,
neque cognoscet eum amplius locus eius.
</vers>
    <vers num="11"> Quapropter et ego non parcam ori
meo;
loquar in tribulatione spiritus mei, confabulabor cum amaritudine
animæ meæ.
</vers>
    <vers num="12"> Numquid mare ego sum aut cetus,
quia posuisti super me custodiam?
</vers>
    <vers num="13"> Si dixero: Consolabitur me lectulus
meus,
et assumet stratum meum querelam meam,
</vers>
    <vers num="14"> terrebis me per somnia
et per visiones horrore concuties.
</vers>
    <vers num="15"> Quam ob rem eligit suspendium anima
mea,
et mortem ossa mea.
</vers>
    <vers num="16"> Desperavi; nequaquam ultra iam
vivam.
Parce mihi, nihil enim sunt dies mei.
</vers>
    <vers num="17"> Quid est homo, quia magnificas
eum?
Aut quid apponis erga eum cor tuum?
</vers>
    <vers num="18"> Visitas eum diluculo
et singulis momentis probas illum.
</vers>
    <vers num="19"> Usquequo non avertes oculos a
me?
Nec dimittis me, ut glutiam salivam meam?
</vers>
    <vers num="20"> Peccavi; quid faciam tibi,
o custos hominum?
Quare posuisti me contrarium tibi, et factus sum mihimetipsi
gravis?
</vers>
    <vers num="21"> Cur non tollis peccatum meum
et quare non aufers iniquitatem meam?
Ecce, nunc in pulvere dormiam;
et, si mane me quæsieris, non subsistam! ».</vers>
  </cap>
  <subtitulum>Capitulum 8</subtitulum>
  <cap num="8">
    <vers num="1"> Respondens autem Baldad Suhites
dixit:
</vers>
    <vers num="2"> « Usquequo loqueris
talia,
et spiritus vehemens sermones oris tui?
</vers>
    <vers num="3"> Numquid Deus supplantat iudicium,
aut Omnipotens subvertit, quod iustum est?
</vers>
    <vers num="4"> Et si filii tui peccaverunt ei,
et dimisit eos in manu iniquitatis suæ,
</vers>
    <vers num="5"> tu tamen, si diluculo consurrexeris
ad Deum
et Omnipotentem fueris deprecatus,
</vers>
    <vers num="6"> si mundus et rectus incesseris,
statim evigilabit ad te
et pacatum reddet habitaculum iustitiæ tuæ;
</vers>
    <vers num="7"> in tantum ut, si priora tua fuerint
parva,
et novissima tua multiplicentur nimis.
</vers>
    <vers num="8"> Interroga enim generationem
pristinam
et diligenter investiga patrum memoriam.
</vers>
    <vers num="9"> Hesterni quippe sumus et
ignoramus,
quoniam sicut umbra dies nostri sunt super terram.
</vers>
    <vers num="10"> Nonne ipsi docebunt te, loquentur
tibi
et de corde suo proferent eloquia?
</vers>
    <vers num="11"> Numquid virere potest scirpus absque
umore,
aut crescere carectum sine aqua?
</vers>
    <vers num="12"> Cum adhuc sit in flore, nec carpatur
manu,
ante omnes herbas arescit.
</vers>
    <vers num="13"> Sic viæ omnium, qui obliviscuntur
Deum,
et spes impii peribit.
</vers>
    <vers num="14"> Cuius spes filum tenue,
et sicut tela aranearum fiducia eius.
</vers>
    <vers num="15"> Innitetur super domum suam et non
stabit;
fulciet eam et non consurget.
</vers>
    <vers num="16"> Umectus videtur, antequam veniat
sol,
et in horto suo germen eius egredietur.
</vers>
    <vers num="17"> Super acervum petrarum radices eius
densabuntur,
et inter lapides commorabitur.
</vers>
    <vers num="18"> Si absorbuerit eum de loco suo,
negabit eum et dicet: “Non novi te”.
</vers>
    <vers num="19"> Hæc est enim lætitia viæ
eius,
ut rursum de terra alii germinentur.
</vers>
    <vers num="20"> Deus non proiciet simplicem
nec porriget manum malignis,
</vers>
    <vers num="21"> donec impleatur risu os tuum,
et labia tua iubilo.
</vers>
    <vers num="22"> Qui oderunt te, induentur
confusione,
et tabernaculum impiorum non subsistet ».</vers>
  </cap>
  <subtitulum>Capitulum 9</subtitulum>
  <cap num="9">
    <vers num="1"> Et respondens Iob ait:
</vers>
    <vers num="2"> « Vere scio quod ita
sit,
et quomodo iustificabitur homo compositus Deo?
</vers>
    <vers num="3"> Si voluerit contendere cum eo,
non poterit ei respondere unum pro mille.
</vers>
    <vers num="4"> Sapiens corde est et fortis
robore;
quis restitit ei, et pacem habuit?
</vers>
    <vers num="5"> Qui transtulit montes, et nescierunt
hi, quos subvertit in furore suo.
</vers>
    <vers num="6"> Qui commovet terram de loco suo,
et columnæ eius concutiuntur.
</vers>
    <vers num="7"> Qui præcipit soli, et non
oritur,
et stellas claudit quasi sub signaculo.
</vers>
    <vers num="8"> Qui extendit cælos solus
et graditur super fluctus maris.
</vers>
    <vers num="9"> Qui facit Arcturum et Oriona
et Hyadas et interiora austri.
</vers>
    <vers num="10"> Qui facit magna et
incomprehensibilia
et mirabilia, quorum non est numerus.
</vers>
    <vers num="11"> Si venerit ad me, non videbo
eum;
si abierit, non intellegam.
</vers>
    <vers num="12"> Si repente arripiet, quis eum
impediet?
Vel quis dicere potest: “Quid facis?”.
</vers>
    <vers num="13"> Deus non retinet iram suam,
et sub eo curvantur auxilia Rahab.
</vers>
    <vers num="14"> Quantus ergo sum ego, ut respondeam
ei
et loquar delectis verbis cum eo?
</vers>
    <vers num="15"> Quia, etiamsi iustus essem, non
responderem,
sed meum iudicem deprecarer;
</vers>
    <vers num="16"> et, cum invocantem exaudierit
me,
non credam quod audierit vocem meam.
</vers>
    <vers num="17"> In turbine enim conteret me
et multiplicabit vulnera mea etiam sine causa.
</vers>
    <vers num="18"> Non concedit requiescere spiritum
meum
et implet me amaritudinibus.
</vers>
    <vers num="19"> Si fortitudo quæritur,
robustissimus est;
si iudicium, quis eum arcesserit?
</vers>
    <vers num="20"> Si iustificare me voluero, os meum
condemnabit me;
si innocentem ostendero, pravum me comprobabit.
</vers>
    <vers num="21"> Etiamsi simplex fuero, hoc ipsum
ignorabit anima mea,
et contemnam vitam meam.
</vers>
    <vers num="22"> Unum est, quod locutus sum:
Et innocentem et impium ipse consumit.
</vers>
    <vers num="23"> Si subito flagellum occidat,
de afflictione innocentium ridebit.
</vers>
    <vers num="24"> Terra data est in manus impii,
vultum iudicum eius operit;
quod si non ille est, quis ergo est?
</vers>
    <vers num="25"> Dies mei velociores fuerunt
cursore:
fugerunt et non viderunt bonum;
</vers>
    <vers num="26"> pertransierunt quasi naves
arundineæ,
sicut aquila volans ad escam.
</vers>
    <vers num="27"> Cum dixero: Obliviscar mærorem
meum,
commutabo faciem meam et hilaris fiam,
</vers>
    <vers num="28"> vereor omnes dolores meos,
sciens quod non iustificaveris me.
</vers>
    <vers num="29"> Si autem et sic impius sum,
quare frustra laboravi?
</vers>
    <vers num="30"> Si lotus fuero quasi aquis
nivis,
et lixivo mundavero manus meas,
</vers>
    <vers num="31"> tamen sordibus intinges me,
et abominabuntur me vestimenta mea.
</vers>
    <vers num="32"> Neque enim viro, qui similis mei
est, respondebo;
nec vir, quocum in iudicio contendam.
</vers>
    <vers num="33"> Non est qui utrumque valeat
arguere
et ponere manum suam in ambobus.
</vers>
    <vers num="34"> Auferat a me virgam suam,
et pavor eius non me terreat.
</vers>
    <vers num="35"> Loquar et non timebo eum;
quia sic non mecum ipse sum.</vers>
  </cap>
  <subtitulum>Capitulum 10</subtitulum>
  <cap num="10">
    <vers num="1"> Tædet animam meam vitæ meæ;
dimittam adversum me eloquium meum,
loquar in amaritudine animæ meæ.
</vers>
    <vers num="2"> Dicam Deo: Noli me condemnare,
indica mihi cur me ita iudices.
</vers>
    <vers num="3"> Numquid bonum tibi videtur, si
opprimas me
et calumnieris me, opus manuum tuarum,
et super consilium impiorum arrideas?
</vers>
    <vers num="4"> Numquid oculi carnei tibi sunt,
aut, sicut videt homo, et tu videbis?
</vers>
    <vers num="5"> Numquid sicut dies hominis dies
tui,
et anni tui sicut humana sunt tempora,
</vers>
    <vers num="6"> ut quæras iniquitatem meam
et peccatum meum scruteris,
</vers>
    <vers num="7"> cum scias quia nihil impium
fecerim,
et sit nemo, qui de manu tua possit eruere?
</vers>
    <vers num="8"> Manus tuæ fecerunt me
et plasmaverunt me totum in circuitu;
et sic repente præcipitas me?
</vers>
    <vers num="9"> Memento, quæso, quod sicut lutum
feceris me
et in pulverem reduces me.
</vers>
    <vers num="10"> Nonne sicut lac mulsisti me
et sicut caseum me coagulasti?
</vers>
    <vers num="11"> Pelle et carnibus vestisti me;
ossibus et nervis compegisti me.
</vers>
    <vers num="12"> Vitam et misericordiam tribuisti
mihi,
et visitatio tua custodivit spiritum meum.
</vers>
    <vers num="13"> Licet hæc celes in corde tuo,
tamen scio hæc in animo tuo versari.
</vers>
    <vers num="14"> Si peccaverim, observas me
et ab iniquitate mea mundum me esse non pateris.
</vers>
    <vers num="15"> Et si impius fuero, væ mihi
est;
et si iustus, non levabo caput,
saturatus afflictione et miseria.
</vers>
    <vers num="16"> Si superbia extollar, quasi catulum
leonis capies me
et iterum mirabilem te exhibebis in me.
</vers>
    <vers num="17"> Instauras testes tuos contra me
et multiplicas iram tuam adversum me,
et pœnæ militant in me.
</vers>
    <vers num="18"> Quare de vulva eduxisti me?
Qui utinam consumptus essem, ne oculus me videret!
</vers>
    <vers num="19"> Fuissem quasi non essem,
de utero translatus ad tumulum.
</vers>
    <vers num="20"> Numquid non paucitas dierum meorum
finietur brevi?
Dimitte ergo me, ut refrigerem paululum dolorem meum,
</vers>
    <vers num="21"> antequam vadam, et non revertar,
ad terram tenebrarum et umbræ mortis,
</vers>
    <vers num="22"> terram caliginis et tenebrarum,
ubi umbra mortis et nullus ordo,
sed sempiternus horror inhabitat ».</vers>
  </cap>
  <subtitulum>Capitulum 11</subtitulum>
  <cap num="11">
    <vers num="1"> Respondens autem Sophar
Naamathites dixit:
</vers>
    <vers num="2"> « Numquid illi, qui multa
loquitur, non et respondetur?
Aut vir verbosus iustificabitur?
</vers>
    <vers num="3"> Vaniloquium tuum viros tacere
faciet,
et, cum ceteros irriseris, a nullo confutaberis?
</vers>
    <vers num="4"> Dixisti enim: “Purus est sermo
meus,
et mundus sum in conspectu tuo”.
</vers>
    <vers num="5"> Atque utinam Deus ipse loqueretur
tecum
et aperiret labia sua tibi,
</vers>
    <vers num="6"> ut ostenderet tibi secreta
sapientiæ
et arcana consilia eius,
et intellegeres quod multo minora quærat a te,
quam meretur iniquitas tua.
</vers>
    <vers num="7"> Forsitan vestigia Dei
comprehendes
et usque ad perfectum Omnipotentem reperies?
</vers>
    <vers num="8"> Excelsior cælo est, et quid
facies?
Profundior inferno, et quid cognosces?
</vers>
    <vers num="9"> Longior terra mensura eius
et latior mari.
</vers>
    <vers num="10"> Si subverterit vel concluserit et
coarctaverit,
quis contradicet ei?
</vers>
    <vers num="11"> Ipse enim novit hominum
vanitatem;
et videns iniquitatem nonne considerat?
</vers>
    <vers num="12"> Sed et vir vacuus cordatus fit,
et homo tamquam pullum onagri nascitur.
</vers>
    <vers num="13"> Tu autem, si cor tuum firmaveris
et expanderis ad eum manus tuas,
</vers>
    <vers num="14"> si iniquitatem, quæ est in manu
tua, abstuleris a te,
et non manserit in tabernaculo tuo iniustitia,
</vers>
    <vers num="15"> tunc levare poteris faciem tuam
absque macula
et eris stabilis et non timebis.
</vers>
    <vers num="16"> Miseriæ quoque oblivisceris
et quasi aquarum, quæ præterierunt, recordaberis.
</vers>
    <vers num="17"> Et quasi meridianus fulgor consurget
tibi ad vesperam,
et, cum te caligine tectum putaveris, orieris ut lucifer.
</vers>
    <vers num="18"> Et habebis fiduciam, proposita tibi
spe,
et defossus securus dormies.
</vers>
    <vers num="19"> Requiesces, et non erit qui te
exterreat;
et deprecabuntur faciem tuam plurimi.
</vers>
    <vers num="20"> Oculi autem impiorum deficient,
et effugium peribit ab eis;
et spes illorum exhalatio animæ ».</vers>
  </cap>
  <subtitulum>Capitulum 12</subtitulum>
  <cap num="12">
    <vers num="1"> Respondens autem Iob dixit:
</vers>
    <vers num="2"> « Ergo vos estis soli
homines,
et vobiscum morietur sapientia.
</vers>
    <vers num="3"> Et mihi est cor sicut et vobis,
nec inferior vestri sum;
quis enim hæc, quæ nostis, ignorat?
</vers>
    <vers num="4"> Qui deridetur ab amico suo sicut
ego,
invocabit Deum, et exaudiet eum; deridetur enim iusti
integritas.
</vers>
    <vers num="5"> Lampas contempta apud cogitationes
eorum, qui securi sunt,
parata iis, qui vacillant pede.
</vers>
    <vers num="6"> Tranquilla sunt tabernacula
prædonum
et secura iis, qui provocant Deum, iis, qui Deum tenent manu
sua.
</vers>
    <vers num="7"> Nimirum interroga iumenta, et
docebunt te,
et volatilia cæli, et indicabunt tibi.
</vers>
    <vers num="8"> Loquere terræ, et docebit te;
et narrabunt pisces maris.
</vers>
    <vers num="9"> Quis ignorat in omnibus his
quod manus Domini hoc fecerit?
</vers>
    <vers num="10"> In cuius manu anima omnis
viventis
et spiritus universæ carnis hominis.
</vers>
    <vers num="11"> Nonne auris verba diiudicat,
et palatum cibum sibi gustat?
</vers>
    <vers num="12"> In senibus est sapientia,
et in longævis prudentia.
</vers>
    <vers num="13"> Apud ipsum est sapientia et
fortitudo;
ipse habet consilium et intellegentiam.
</vers>
    <vers num="14"> Si destruxerit, nemo est, qui
ædificet;
si incluserit hominem, nullus est, qui aperiat.
</vers>
    <vers num="15"> Si continuerit aquas, arescent;
et, si emiserit eas, subvertent terram.
</vers>
    <vers num="16"> Apud ipsum est fortitudo et
sapientia;
ipse novit et decipientem et eum qui decipitur.
</vers>
    <vers num="17"> Inducit consiliarios spoliatos
et iudices in stuporem.
</vers>
    <vers num="18"> Balteum regum dissolvit
et præcingit fune renes eorum.
</vers>
    <vers num="19"> Inducit sacerdotes spoliatos
et optimates supplantat,
</vers>
    <vers num="20"> commutans labium veracium
et doctrinam senum auferens.
</vers>
    <vers num="21"> Effundit despectionem super
principes
et cingulum fortium relaxat.
</vers>
    <vers num="22"> Qui revelat profunda de tenebris
et producit in lucem umbram mortis.
</vers>
    <vers num="23"> Qui multiplicat gentes et perdit
eas
et subversas in integrum restituit.
</vers>
    <vers num="24"> Qui immutat cor principum populi
terræ et decipit eos
et errare eos faciet per invium desertum.
</vers>
    <vers num="25"> Palpabunt quasi in tenebris et non
in luce,
et errare eos faciet quasi ebrios.</vers>
  </cap>
  <subtitulum>Capitulum 13</subtitulum>
  <cap num="13">
    <vers num="1"> Ecce, omnia hæc vidit oculus
meus,
et audivit auris mea, et intellexi singula.
</vers>
    <vers num="2"> Secundum scientiam vestram, et ego
novi;
nec inferior vestri sum.
</vers>
    <vers num="3"> Sed tamen ad Omnipotentem loquar
et disputare cum Deo cupio;
</vers>
    <vers num="4"> vos autem ostendam fabricatores
mendacii,
medicos vanos vos omnes.
</vers>
    <vers num="5"> Atque utinam taceretis,
ut sit vobis in sapientiam!
</vers>
    <vers num="6"> Audite ergo correptionem meam
et contentiones labiorum meorum attendite.
</vers>
    <vers num="7"> Numquid pro Deo profertis
mendacium
et pro illo loquimini dolos?
</vers>
    <vers num="8"> Numquid faciem eius accipitis
et pro Deo in iudicio contendere nitimini?
</vers>
    <vers num="9"> Aut bonum est quod vos excutiat?
Aut, ut illuditur homini, illudetis ei?
</vers>
    <vers num="10"> Ipse vos arguet,
cum in abscondito faciem accipitis.
</vers>
    <vers num="11"> Nonne maiestas eius turbabit
vos,
et terror eius irruet super vos?
</vers>
    <vers num="12"> Sententiæ vestræ sunt proverbia
cineris;
thoraces lutei thoraces vestri.
</vers>
    <vers num="13"> Tacete paulisper, ut loquar
ipse,
et transeat super me quodcumque.
</vers>
    <vers num="14"> Quare sumam carnes meas dentibus
meis
et animam meam ponam in manibus meis?
</vers>
    <vers num="15"> Etiamsi occiderit me, in ipso
sperabo; verumtamen vias meas in conspectu eius arguam.
</vers>
    <vers num="16"> Et hoc erit salus mea:
non enim veniet in conspectu eius omnis impius.
</vers>
    <vers num="17"> Audite sermonem meum
et explicationem meam percipite auribus vestris.
</vers>
    <vers num="18"> Ecce iudicium paravi;
scio quod iustus inveniar.
</vers>
    <vers num="19"> Quis est qui contendat mecum?
Tunc enim tacebo et consummabor.
</vers>
    <vers num="20"> Duo tantum ne facias mihi,
et tunc a facie tua non abscondar:
</vers>
    <vers num="21"> Manum tuam longe fac a me,
et formido tua non me terreat.
</vers>
    <vers num="22"> Voca me, et ego respondebo tibi;
aut ipse loquar, et tu respondebis mihi.
</vers>
    <vers num="23"> Quantas habeo iniquitates et
peccata?
Scelera mea et delicta ostende mihi.
</vers>
    <vers num="24"> Cur faciem tuam abscondis
et arbitraris me inimicum tuum?
</vers>
    <vers num="25"> Contra folium, quod vento rapitur,
dure agis
et stipulam siccam persequeris.
</vers>
    <vers num="26"> Scribis enim contra me
amaritudines
et occupatum me vis peccatis adulescentiæ meæ.
</vers>
    <vers num="27"> Posuisti in nervo pedem meum
et observasti omnes semitas meas
et vestigia pedum meorum considerasti.
</vers>
    <vers num="28"> Qui quasi uter consumendus sum,
et quasi vestimentum, quod comeditur a tinea.</vers>
  </cap>
  <subtitulum>Capitulum 14</subtitulum>
  <cap num="14">
    <vers num="1"> Homo natus de muliere,
brevi vivens tempore, commotione satiatur.
</vers>
    <vers num="2"> Qui quasi flos egreditur et
arescit
et fugit velut umbra et non permanet.
</vers>
    <vers num="3"> Et dignum ducis super huiuscemodi
aperire oculos tuos
et adducere eum tecum in iudicium?
</vers>
    <vers num="4"> Quis potest facere mundum de
immundo?
Ne unus quidem!
</vers>
    <vers num="5"> Si statuti dies hominis sunt,
et numerus mensium eius apud te est,
et constituti sunt termini eius, quos non præteribit,
</vers>
    <vers num="6"> averte oculos tuos ab eo, ut
quiescat,
donec solvat, sicut mercennarius, dies suos.
</vers>
    <vers num="7"> Nam lignum habet spem;
si præcisum fuerit, rursum virescet,
et rami eius non deficient.
</vers>
    <vers num="8"> Si senuerit in terra radix eius,
et in pulvere emortuus fuerit truncus illius,
</vers>
    <vers num="9"> ad odorem aquæ germinabit
et faciet comam quasi novellæ.
</vers>
    <vers num="10"> Homo vero cum mortuus fuerit et
debilitatur,
exspirat homo et, ubi, quæso, est?
</vers>
    <vers num="11"> Recedent aquæ de mari,
et fluvius vacuefactus arescet;
</vers>
    <vers num="12"> sic homo, cum dormierit, non
resurget:
donec atteratur cælum, non evigilabit
nec consurget de somno suo.
</vers>
    <vers num="13"> Quis mihi hoc tribuat, ut in inferno
seponas me
et abscondas me, donec pertranseat furor tuus,
et constituas mihi tempus, in quo recorderis mei?
</vers>
    <vers num="14"> Putasne mortuus homo rursum
vivat?
Cunctis diebus, quibus nunc milito,
exspectarem, donec veniat immutatio mea.
</vers>
    <vers num="15"> Vocares me, et ego responderem
tibi;
opus manuum tuarum requireres.
</vers>
    <vers num="16"> Tu quidem nunc gressus meos
dinumerares,
sed parceres peccatis meis.
</vers>
    <vers num="17"> Signares quasi in sacculo delicta
mea,
sed dealbares iniquitatem meam.
</vers>
    <vers num="18"> Mons cadens decidit,
et saxum transfertur de loco suo;
</vers>
    <vers num="19"> lapides excavant aquæ,
et alluvione terra inundatur:
et spem hominis perdes.
</vers>
    <vers num="20"> Prævales adversus eum, et in
perpetuum transiet;
immutas faciem eius et emittis eum.
</vers>
    <vers num="21"> Sive nobiles fuerint filii eius, non
novit;
sive ignobiles, non intellegit.
</vers>
    <vers num="22"> Attamen caro eius, dum vivet,
dolet,
et anima illius super semetipso luget ».</vers>
  </cap>
  <subtitulum>Capitulum 15</subtitulum>
  <cap num="15">
    <vers num="1"> Respondens autem Eliphaz
Themanites dixit:
</vers>
    <vers num="2"> « Numquid sapiens
respondebit sapientia ventosa
et implebit vento urente stomachum suum?
</vers>
    <vers num="3"> Arguens verbis, quæ nihil
prosunt,
et sententiis, quæ nihil iuvant?
</vers>
    <vers num="4"> Tu autem pietatem dissolvis
et detrahis meditationi coram Deo.
</vers>
    <vers num="5"> Docet enim iniquitas tua os tuum,
et assumis linguam callidorum.
</vers>
    <vers num="6"> Condemnabit te os tuum et non
ego,
et labia tua respondebunt tibi.
</vers>
    <vers num="7"> Numquid primus homo tu natus es
et ante colles formatus?
</vers>
    <vers num="8"> Numquid consilium Dei audisti
et tibi attrahis sapientiam?
</vers>
    <vers num="9"> Quid nosti, quod nos ignoremus?
Quid intellegis, quod nos nesciamus?
</vers>
    <vers num="10"> Et senes et antiqui sunt inter
nos,
multo vetustiores quam pater tuus.
</vers>
    <vers num="11"> Numquid parum tibi sunt
consolationes Dei?
Et verbum lene tecum factum?
</vers>
    <vers num="12"> Quid te elevat cor tuum,
et cur attonitos habes oculos?
</vers>
    <vers num="13"> Quid vertis contra Deum spiritum
tuum
et profers de ore tuo huiuscemodi sermones?
</vers>
    <vers num="14"> Quid est homo, ut immaculatus
sit,
et ut iustus appareat natus de muliere?
</vers>
    <vers num="15"> Ecce, sanctis suis non fidit,
et cæli non sunt mundi in conspectu eius;
</vers>
    <vers num="16"> quanto magis abominabilis et
corruptus homo,
qui bibit quasi aquam iniquitatem.
</vers>
    <vers num="17"> Ostendam tibi, audi me;
quod vidi, narrabo tibi,
</vers>
    <vers num="18"> quod sapientes confitentur,
et non celaverunt eos patres eorum:
</vers>
    <vers num="19"> quibus solis data est terra,
et non transivit alienus per eos.
</vers>
    <vers num="20"> Cunctis diebus suis impius
cruciatur,
et numerus annorum incertus est tyranno.
</vers>
    <vers num="21"> Sonitus terroris semper in auribus
illius,
quasi, cum pax sit, vastator irruat in eum.
</vers>
    <vers num="22"> Non credit quod reverti possit de
tenebris,
cum sit destinatus gladio.
</vers>
    <vers num="23"> Cum se moverit ad quærendum panem:
“Ubinam?”,
novit quod paratus sit in manu eius tenebrarum dies.
</vers>
    <vers num="24"> Terrebit eum tribulatio et
angustia,
vallabit eum sicut regem, qui præparatur ad prœlium.
</vers>
    <vers num="25"> Tetendit enim adversus Deum manum
suam,
et contra Omnipotentem roboratus est.
</vers>
    <vers num="26"> Cucurrit adversus eum erecto
collo,
spisso scuto armatus.
</vers>
    <vers num="27"> Operuit faciem eius crassitudo,
et de lateribus eius arvina dependet.
</vers>
    <vers num="28"> Habitavit in civitatibus
desolatis
et in domibus desertis, quæ in tumulos sunt redactæ.
</vers>
    <vers num="29"> Non ditabitur, nec perseverabit
substantia eius;
nec mittet in terra radicem suam.
</vers>
    <vers num="30"> Non recedet de tenebris;
ramos eius arefaciet flamma,
et auferet ventus florem eius.
</vers>
    <vers num="31"> Ne credat vanitati errore
deceptus,
quia vanitas erit remuneratio eius.
</vers>
    <vers num="32"> Antequam dies eius impleantur,
abscindentur,
et ramus eius non virescet.
</vers>
    <vers num="33"> Lædetur quasi vinea in primo flore
botrus eius,
et quasi oliva proiciens florem suum.
</vers>
    <vers num="34"> Cangregatio enim impii sterilis,
et ignis devorabit tabernacula eorum, qui munera libenter
accipiunt.
</vers>
    <vers num="35"> Concepit dolorem et peperit
iniquitatem,
et venter eius præparat dolos.</vers>
  </cap>
  <subtitulum>Capitulum 16</subtitulum>
  <cap num="16">
    <vers num="1"> Respondens autem Iob dixit:
</vers>
    <vers num="2"> « Audivi frequenter
talia!
onsolatores molesti omnes vos estis.
</vers>
    <vers num="3"> Numquid habebunt finem verba
ventosa,
aut quid te exacerbat, ut respondeas?
</vers>
    <vers num="4"> Poteram et ego similia vestri
loqui,
si esset anima vestra pro anima mea!
Concinnarem super vos sermones
et moverem caput meum super vos.
</vers>
    <vers num="5"> Roborarem vos ore meo
et motum labiorum meorum non cohiberem.
</vers>
    <vers num="6"> Si locutus fuero, non quiescet dolor
meus
et, si tacuero, non recedet a me;
</vers>
    <vers num="7"> nunc autem defatigavit me dolor
meus,
et tu vastasti omnem cœtum meum.
</vers>
    <vers num="8"> Rugæ meæ testimonium dicunt contra
me;
et suscitatur falsiloquus adversus faciem meam contradicens
mihi,
</vers>
    <vers num="9"> Ira eius discerpsit me et adversata
est mihi,
et infremuit contra me dentibus suis.
Hostis meus acuit oculos suos in me.
</vers>
    <vers num="10"> Aperuerunt super me ora sua
et exprobrantes percusserunt maxillam meam,
simul conferti contra me.
</vers>
    <vers num="11"> Concludit me Deus apud iniquum
et manibus impiorum me tradit.
</vers>
    <vers num="12"> Ego, ille quondam tranquillus,
repente contritus sum.
Tenuit cervicem meam, confregit me
et posuit me sibi quasi in signum.
</vers>
    <vers num="13"> Circumdedit me lanceis suis,
scidit lumbos meos, non pepercit
et effudit in terra iecur meum.
</vers>
    <vers num="14"> Dirupit me rumpens et diruens,
irruit in me quasi gigas.
</vers>
    <vers num="15"> Saccum consui super cutem meam
et dimisi in terram cornu meum.
</vers>
    <vers num="16"> Facies mea rubuit a fletu,
et palpebræ meæ caligaverunt;
</vers>
    <vers num="17"> attamen absque iniquitate manus
meæ,
cum haberem mundas preces.
</vers>
    <vers num="18"> Terra, ne operias sanguinem
meum,
neque inveniat in te locum latendi clamor meus.
</vers>
    <vers num="19"> Ecce enim in cælo testis meus,
et conscius meus in excelsis.
</vers>
    <vers num="20"> Interpretes mei sunt cogitationes
meæ:
ad Deum stillat oculus meus.
</vers>
    <vers num="21"> Atque utinam sic iudicaretur vir cum
Deo,
sicut iudicatur filius hominis cum collega suo.
</vers>
    <vers num="22"> Ecce enim breves anni transeunt,
et semitam, per quam non revertar, ambulo.</vers>
  </cap>
  <subtitulum>Capitulum 17</subtitulum>
  <cap num="17">
    <vers num="1"> Spiritus meus attenuatus est,
dies mei exstincti,
et solum mihi superest sepulcrum.
</vers>
    <vers num="2"> Nonne irrisiones circumdant me,
et in amaritudinibus moratur oculus meus?
</vers>
    <vers num="3"> Pone pignus pro me iuxta te;
et quis umquam spondens percutiet manum meam?
</vers>
    <vers num="4"> Cor eorum longe fecisti a
disciplina;
propterea non exaltabuntur.
</vers>
    <vers num="5"> Prædam pollicetur sociis,
sed oculi filiorum eius deficient.
</vers>
    <vers num="6"> Posuit me quasi in proverbium
vulgi
et conspuendum in faciem.
</vers>
    <vers num="7"> Caligavit ab indignatione oculus
meus,
et membra mea quasi in umbram redacta sunt.
</vers>
    <vers num="8"> Stupebunt iusti super hoc,
et innocens contra impium excitabitur.
</vers>
    <vers num="9"> Et tenebit iustus viam suam,
et mundus manibus addet fortitudinem.
</vers>
    <vers num="10"> Igitur omnes vos convertimini et
venite,
et non inveniam in vobis ullum sapientem.
</vers>
    <vers num="11"> Dies mei transierunt, cogitationes
meæ dissipatæ sunt
et desideria cordis mei.
</vers>
    <vers num="12"> Noctem verterunt in diem;
et rursum post tenebras properat lux.
</vers>
    <vers num="13"> Si sustinuero, infernus domus mea
est;
et in tenebris stravi lectulum meum.
</vers>
    <vers num="14"> Putredini dixi: Pater meus es!;
Mater mea et soror mea! vermibus.
</vers>
    <vers num="15"> Ubi est ergo nunc præstolatio
mea,
et patientiam meam quis considerat?
</vers>
    <vers num="16"> In profundissimum infernum
descendent omnia mea;
simul in pulvere erit requies mihi? ».</vers>
  </cap>
  <subtitulum>Capitulum 18</subtitulum>
  <cap num="18">
    <vers num="1"> Respondens autem Baldad Suhites
dixit:
</vers>
    <vers num="2"> « Usque ad quem finem
verba iactabitis?
Intellegite prius, et sic loquamur.
</vers>
    <vers num="3"> Quare reputati sumus ut iumenta
et sorduimus coram vobis?
</vers>
    <vers num="4"> Qui perdis animam tuam in furore
tuo,
numquid propter te derelinquetur terra,
et transferentur rupes de loco suo?
</vers>
    <vers num="5"> Etenim lux impii exstinguetur,
nec splendebit flamma ignis eius.
</vers>
    <vers num="6"> Lux obtenebrescet in tabernaculo
illius,
et lucerna, quæ super eum est, exstinguetur.
</vers>
    <vers num="7"> Arctabuntur gressus virtutis
eius,
et præcipitabit eum consilium suum.
</vers>
    <vers num="8"> Immissi sunt in rete pedes eius,
et in reticulo ambulat.
</vers>
    <vers num="9"> Tenet plantam illius laqueus,
et firmatur super eum tendiculum.
</vers>
    <vers num="10"> Abscondita est in terra pedica
eius,
et decipula illius super semitam.
</vers>
    <vers num="11"> Undique terrent eum formidines
et involvunt pedes eius.
</vers>
    <vers num="12"> Attenuatur fame robur eius,
et pernicies parata costis illius.
</vers>
    <vers num="13"> Devorat partes cutis eius,
consumat membra illius primogenitus mortis.
</vers>
    <vers num="14"> Avellitur de tabernaculo suo fiducia
eius,
et urges eum ad regem formidinum.
</vers>
    <vers num="15"> Habitas in tabernaculo, quod iam non
est ei;
aspergitur in habitatione eius sulphur.
</vers>
    <vers num="16"> Deorsum radices eius siccantur,
sursum autem atteruntur rami eius.
</vers>
    <vers num="17"> Memoria illius periit de terra,
et non celebrabitur nomen eius in plateis.
</vers>
    <vers num="18"> Expellent eum de luce in
tenebras
et de orbe transferent eum.
</vers>
    <vers num="19"> Non erit semen eius neque progenies
in populo suo,
nec ullæ reliquiæ in commoratione eius.
</vers>
    <vers num="20"> In die eius stupebunt novissimi,
et primos invadet horror.
</vers>
    <vers num="21"> Hæc sunt ergo tabernacula
iniqui;
et iste locus eius, qui ignorat Deum ».</vers>
  </cap>
  <subtitulum>Capitulum 19</subtitulum>
  <cap num="19">
    <vers num="1"> Respondens autem Iob dixit:
</vers>
    <vers num="2"> « Usquequo affligitis
animam meam
et atteritis me sermonibus?
</vers>
    <vers num="3"> En decies obiurgatis me
et non erubescitis opprimentes me.
</vers>
    <vers num="4"> Nempe, etsi erravi,
mecum erit error meus.
</vers>
    <vers num="5"> Si vos contra me erigimini
et arguitis me opprobriis meis,
</vers>
    <vers num="6"> saltem nunc intellegite quia Deus non
æquo iudicio afflixerit me
et rete suo me cinxerit.
</vers>
    <vers num="7"> Etsi clamo: Vim patior!, non
exaudior;
si vociferor, non est qui iudicet.
</vers>
    <vers num="8"> Semitam meam circumsæpsit, et
transire non possum;
et in calle meo tenebras posuit.
</vers>
    <vers num="9"> Spoliavit me gloria mea
et abstulit coronam de capite meo.
</vers>
    <vers num="10"> Destruxit me undique, et pereo,
et evellit quasi arborem spem meam.
</vers>
    <vers num="11"> Iratus est contra me furor eius,
et sic me habuit quasi hostem suum.
</vers>
    <vers num="12"> Simul venerunt turmæ eius
et fecerunt sibi viam adversus me
et obsederunt in gyro tabernaculum meum.
</vers>
    <vers num="13"> Fratres meos longe fecit a me,
et noti mei quasi alieni recesserunt a me.
</vers>
    <vers num="14"> Dereliquerunt me propinqui mei,
et, qui me noverant, obliti sunt mei.
</vers>
    <vers num="15"> Inquilini domus meæ et ancillæ
meæ sicut alienum habuerunt me,
et quasi peregrinus fui in oculis eorum.
</vers>
    <vers num="16"> Servum meum vocavi, et non
respondit;
ore proprio deprecabar illum.
</vers>
    <vers num="17"> Halitum meum exhorruit uxor mea,
et fetui filiis uteri mei.
</vers>
    <vers num="18"> Vel infantes despiciebant me
et, cum surgerem, detrahebant mihi.
</vers>
    <vers num="19"> Abominati sunt me quondam
consiliarii mei;
et, quem maxime diligebam, aversatus est me.
</vers>
    <vers num="20"> Pelli meæ, consumptis carnibus,
adhæsit os meum,
et evanuit cutis mea circa dentes meos.
</vers>
    <vers num="21"> Miseremini mei, miseremini mei,
saltem vos, amici mei,
quia manus Domini tetigit me.
</vers>
    <vers num="22"> Quare persequimini me sicut Deus
et carnibus meis non saturamini?
</vers>
    <vers num="23"> Quis mihi tribuat, ut scribantur
sermones mei?
Quis mihi det, ut exarentur in libro
</vers>
    <vers num="24"> stilo ferreo et plumbeo,
in æternum sculpantur in silice?
</vers>
    <vers num="25"> Scio enim quod redemptor meus
vivit
et in novissimo super pulvere stabit;
</vers>
    <vers num="26"> et post pellem meam hanc, quam
abstraxerunt,
et de carne mea videbo Deum.
</vers>
    <vers num="27"> Quem visurus sum ego ipse,
et oculi mei conspecturi sunt, et non alienum.
Consumpti sunt renes mei in sinu meo.
</vers>
    <vers num="28"> Si ergo nunc dicitis: “Quomodo
persequemur eum
et radicem verbi inveniemus contra eum?”,
</vers>
    <vers num="29"> timete a facie gladii,
quoniam ultor iniquitatum gladius est;
et scitote esse iudicium ».</vers>
  </cap>
  <subtitulum>Capitulum 20</subtitulum>
  <cap num="20">
    <vers num="1"> Respondens autem Sophar
Naamathites dixit:
</vers>
    <vers num="2"> « Idcirco cogitationes
meæ reducunt me,
eo quod intellectus effulsit in me.
</vers>
    <vers num="3"> Doctrinam, qua me arguis, audiam,
at spiritus intellegentiæ meæ respondebit mihi.
</vers>
    <vers num="4"> Scisne hoc a principio,
ex quo positus est homo super terram,
</vers>
    <vers num="5"> quod exsultatio iniquorum brevis
sit,
et gaudium impiorum ad instar puncti?
</vers>
    <vers num="6"> si ascenderit usque ad cælum
superbia eius,
et caput eius nubes tetigerit,
</vers>
    <vers num="7"> quasi sterquilinium in finem
perdetur,
et, qui eum viderant, dicent: “Ubi est?”.
</vers>
    <vers num="8"> Velut somnium avolans non
invenietur,
transiet sicut visio nocturna.
</vers>
    <vers num="9"> Oculus, qui eum viderat, non
videbit,
neque ultra intuebitur eum locus suus.
</vers>
    <vers num="10"> Filii eius satagent complacere
pauperibus,
et manus illius reddent ei possessionem suam.
</vers>
    <vers num="11"> Ossa eius, quæ implebantur
adulescentia,
cum eo in pulvere dormient.
</vers>
    <vers num="12"> Cum enim dulce fuerit in ore eius
malum,
abscondet illud sub lingua sua.
</vers>
    <vers num="13"> Parcet illi et non derelinquet
illud
et celabit in gutture suo.
</vers>
    <vers num="14"> Panis eius in visceribus illius
vertetur in fel aspidum intrinsecus.
</vers>
    <vers num="15"> Divitias, quas devoravit,
evomet,
et de ventre illius extrahet eas Deus.
</vers>
    <vers num="16"> Venenum aspidum sugebat,
et occidet eum lingua viperæ.
</vers>
    <vers num="17"> Non videat rivulos olei,
torrentes mellis et butyri.
</vers>
    <vers num="18"> Restituet quæstum suum nec
deglutiet,
de opibus venditionum non lætabitur.
</vers>
    <vers num="19"> Quoniam confringens deseruit
pauperes,
domum rapuit et non ædificavit eam.
</vers>
    <vers num="20"> Nec est satiatus venter eius;
et cum desideriis suis evadere non potuit.
</vers>
    <vers num="21"> Non fuerunt reliquiæ de cibo
eius,
et propterea nihil permanebit de bonis eius.
</vers>
    <vers num="22"> Cum satiatus fuerit, arctabitur;
et omnis dolor irruet super eum.
</vers>
    <vers num="23"> Impleat ventrem suum:
emittet Deus in eum iram furoris sui
et pluet super illum bellum suum.
</vers>
    <vers num="24"> Fugiet arma ferrea
et irruet in arcumaereum.
</vers>
    <vers num="25"> Sagitta transverberabit corpus
eius,
et fulgur iecur eius;
vadent et venient super eum horribilia.
</vers>
    <vers num="26"> Omnes tenebræ absconditæ sunt in
occultis eius,
devorabit eum ignis, qui non succenditur;
affligetur relictus in tabernaculo suo.
</vers>
    <vers num="27"> Revelabunt cæli iniquitatem
eius,
et terra consurget adversus eum.
</vers>
    <vers num="28"> Auferetur germen domus illius,
detrahetur in die furoris Dei.
</vers>
    <vers num="29"> Hæc est pars hominis impii a
Deo,
et hereditas verborum eius a Domino ».</vers>
  </cap>
  <subtitulum>Capitulum 21</subtitulum>
  <cap num="21">
    <vers num="1"> Respondens autem Iob dixit:
</vers>
    <vers num="2"> « Audite, quæso,
sermones
meos,
et sint hæc consolationes vestræ.
</vers>
    <vers num="3"> Sustinete me, et ego loquar;
et post verba mea ridebitis.
</vers>
    <vers num="4"> Numquid contra hominem disputatio mea
est,
ut merito non debeam impatiens fieri?
</vers>
    <vers num="5"> Attendite me et obstupescite
et superponite digitum ori vestro.
</vers>
    <vers num="6"> Et ego, quando recordatus fuero,
pertimesco,
et concutit carnem meam tremor.
</vers>
    <vers num="7"> Quare ergo impii vivunt,
senuerunt confortatique sunt divitiis?
</vers>
    <vers num="8"> Semen eorum permanet coram eis,
et progenies eorum in conspectu eorum.
</vers>
    <vers num="9"> Domus eorum securæ sunt et
pacatæ,
et non est virga Dei super illos.
</vers>
    <vers num="10"> Bos eorum concepit et non
abortivit,
vacca peperit et non est privata fetu suo.
</vers>
    <vers num="11"> Egrediuntur quasi greges parvuli
eorum,
et infantes eorum exsultant lusibus.
</vers>
    <vers num="12"> Tenent tympanum et citharam
et gaudent ad sonitum organi.
</vers>
    <vers num="13"> Ducunt in bonis dies suos
et in puncto ad inferna descendunt.
</vers>
    <vers num="14"> Qui dixerant Deo: “Recede a
nobis!
Scientiam viarum tuarum nolumus.
</vers>
    <vers num="15"> Quis est Omnipotens, ut serviamus
ei,
et quid nobis prodest, si oraverimus illum?”.
</vers>
    <vers num="16"> Sint in manu eorum bona sua;
consilium vero impiorum longe sit a me.
</vers>
    <vers num="17"> Quam sæpe lucerna impiorum
exstinguitur,
et superveniet eis pernicies,
et dolores dividet in furore suo?
</vers>
    <vers num="18"> Erunt sicut paleæ ante faciem
venti,
et sicut favilla, quam turbo dispergit.
</vers>
    <vers num="19"> “Servabitne Deus filiis
iniquitatem eius?”.
Retribuat illi, ut sciat.
</vers>
    <vers num="20"> Videbunt oculi eius interfectionem
suam,
et de furore Omnipotentis bibet.
</vers>
    <vers num="21"> Quid enim ad eum pertinet de domo
sua post se,
et si numerus mensium eius recidetur?
</vers>
    <vers num="22"> Numquid Deum docebit quispiam
scientiam,
qui excelsos iudicat?
</vers>
    <vers num="23"> Iste moritur robustus et sanus,
dives et felix;
</vers>
    <vers num="24"> viscera eius plena sunt adipe,
et medullis ossa illius irrigantur.
</vers>
    <vers num="25"> Alius vero moritur in amaritudine
animæ
absque ullis opibus;
</vers>
    <vers num="26"> et tamen simul in pulvere
dormient,
et vermes operient eos.
</vers>
    <vers num="27"> Certe novi cogitationes vestras
et sententias contra me iniquas.
</vers>
    <vers num="28"> Dicitis enim: “Ubi est domus
principis,
et ubi tabernacula impiorum?”.
</vers>
    <vers num="29"> Nonne interrogastis quemlibet de
viatoribus
et signa eorum non agnovistis?
</vers>
    <vers num="30"> Quia in diem perditionis servatur
malus
et ad diem furoris abducetur.
</vers>
    <vers num="31"> Quis arguet coram eo viam eius,
et, quæ fecit, quis reddet illi?
</vers>
    <vers num="32"> Ipse ad sepulcra ducetur,
et super tumulum vigilabunt.
</vers>
    <vers num="33"> Dulces erunt ei glebæ vallis,
et post se omnem hominem trahet
et ante se innumerabiles.
</vers>
    <vers num="34"> Quomodo igitur consolamini me
frustra,
et responsionis vestræ restat perfidia? ».</vers>
  </cap>
  <subtitulum>Capitulum 22</subtitulum>
  <cap num="22">
    <vers num="1"> Respondens autem Eliphaz
Themanites dixit:
</vers>
    <vers num="2"> « Numquid Deo prodesse
potest homo,
cum vix intellegens sibi ipse proderit?
</vers>
    <vers num="3"> Quid prodest Omnipotenti, si iustus
fueris,
aut quid ei confers, si immaculatam feceris viam tuam?
</vers>
    <vers num="4"> Numquid pro tua pietate arguet te
et veniet tecum in iudicium?
</vers>
    <vers num="5"> Et non propter malitiam tuam
plurimam
et infinitas iniquitates tuas?
</vers>
    <vers num="6"> Sumpsisti enim pignori fratres tuos
sine causa
et nudos spoliasti vestibus.
</vers>
    <vers num="7"> Aquam lasso non dedisti
et esurienti cohibuisti panem.
</vers>
    <vers num="8"> Numquid viro forti brachio erit
terra,
et acceptus sedebit in ea?
</vers>
    <vers num="9"> Viduas dimisisti vacuas
et lacertos pupillorum comminuisti.
</vers>
    <vers num="10"> Propterea circumdatus es
laqueis,
et conturbat te subita formido.
</vers>
    <vers num="11"> Vel tenebras non vides,
et impetus aquarum opprimit te.
</vers>
    <vers num="12"> “Nonne Deus excelsior
cælo?
Et inspice stellarum verticem: quam sublimis!”.
</vers>
    <vers num="13"> Et dicis: “Quid enim novit
Deus
et quasi per caliginem iudicat?
</vers>
    <vers num="14"> Nubes latibulum eius, nec nostra
considerat;
et circa orbem cæli perambulat”.
</vers>
    <vers num="15"> Numquid semitam sæculorum custodire
cupis,
quam calcaverunt viri iniqui?
</vers>
    <vers num="16"> Qui sublati ante tempus suum,
et fluvius subvertit fundamentum eorum.
</vers>
    <vers num="17"> Qui dicebant Deo: “Recede a
nobis!”
et “Quid faciet Omnipotens nobis?”.
</vers>
    <vers num="18"> Cum ille implesset domos eorum
bonis,
quorum sententia procul erat ab eo.
</vers>
    <vers num="19"> Videbunt iusti et lætabuntur,
et innocens subsannabit eos:
</vers>
    <vers num="20"> “Vere succisus est status
eorum,
et reliquias eorum devoravit ignis”.
</vers>
    <vers num="21"> Acquiesce igitur ei, et habeto
pacem;
et per hæc habebis fructus optimos.
</vers>
    <vers num="22"> Suscipe ex ore illius legem
et pone sermones eius in corde tuo.
</vers>
    <vers num="23"> Si reversus fueris ad Omnipotentem,
ædificaberis
et longe facies iniquitatem a tabernaculo tuo.
</vers>
    <vers num="24"> Comparabis tamquam terram aurum
et tamquam glaream torrentis Ophir.
</vers>
    <vers num="25"> Eritque Omnipotens metallum
tuum,
et argentum coacervabitur tibi.
</vers>
    <vers num="26"> Tunc super Omnipotentem deliciis
afflues
et elevabis ad Deum faciem tuam.
</vers>
    <vers num="27"> Supplex rogabis eum, et exaudiet
te,
et vota tua reddes.
</vers>
    <vers num="28"> Decernes rem, et veniet tibi,
et in viis tuis splendebit lumen.
</vers>
    <vers num="29"> Quia humiliat eum, qui loquitur
superba,
et demissus oculis ipse salvabitur.
</vers>
    <vers num="30"> Eripiet innocentem,
eripietur autem in munditia manuum suarum ».</vers>
  </cap>
  <subtitulum>Capitulum 23</subtitulum>
  <cap num="23">
    <vers num="1"> Respondens autem Iob ait:
</vers>
    <vers num="2"> « Nunc quoque in
amaritudine est querela mea,
et manus eius aggravata est super gemitum meum.
</vers>
    <vers num="3"> Quis mihi tribuat, ut cognoscam et
inveniam illum
et veniam usque ad solium eius?
</vers>
    <vers num="4"> Ponam coram eo iudicium
et os meum replebo increpationibus,
</vers>
    <vers num="5"> ut sciam verba, quæ mihi
respondeat,
et intellegam quid loquatur mihi.
</vers>
    <vers num="6"> Num multa fortitudine contendet
mecum?
Non! Ipse tantum audiat!
</vers>
    <vers num="7"> Tunc iustus disceptabit cum illo,
et ego evaderem in perpetuo a iudice meo.
</vers>
    <vers num="8"> Si ad orientem iero, non apparet;
si ad occidentem, non intellegam eum.
</vers>
    <vers num="9"> Si ad sinistram pergam, non
apprehendam eum;
si me vertam ad dexteram, non videbo illum.
</vers>
    <vers num="10"> Ipse vero scit viam meam,
et, si probaverit me, quasi aurum egrediar.
</vers>
    <vers num="11"> Vestigia eius secutus est pes
meus,
viam eius custodivi et non declinavi ex ea.
</vers>
    <vers num="12"> A mandatis labiorum eius non
recessi
et in sinu meo abscondi verba oris eius.
</vers>
    <vers num="13"> Ipse enim solus est, et quis
repellet eum?
Et anima eius, quodcumque voluit, hoc fecit.
</vers>
    <vers num="14"> Cum expleverit in me voluntatem
suam,
et alia multa similia præsto sunt ei;
</vers>
    <vers num="15"> et idcirco a facie eius turbatus
sum
et considerans eum timore sollicitor.
</vers>
    <vers num="16"> Deus mollivit cor meum,
et Omnipotens conturbavit me.
</vers>
    <vers num="17"> Non enim perii propter imminentes
tenebras,
nec faciem meam operuit caligo.</vers>
  </cap>
  <subtitulum>Capitulum 24</subtitulum>
  <cap num="24">
    <vers num="1"> Cur ab Omnipotente non sunt
abscondita tempora,
qui autem noverunt eum, ignorant dies illius?
</vers>
    <vers num="2"> Alii terminos transtulerunt,
diripuerunt greges et paverunt eos.
</vers>
    <vers num="3"> Asinum pupillorum abegerunt
et abstulerunt pro pignore bovem viduæ.
</vers>
    <vers num="4"> Subverterunt pauperum viam,
et simul se occultare coacti sunt mansueti terræ.
</vers>
    <vers num="5"> Alii, quasi onagri in deserto,
egrediuntur ad opus suum:
vigilantes ad prædam
in terra arida ad panem liberis.
</vers>
    <vers num="6"> Agrum non suum demetunt
et vineam peccatoris vindemiant.
</vers>
    <vers num="7"> Nudi pernoctant sine indumento,
nec est eis operimentum in frigore.
</vers>
    <vers num="8"> Imbre montium rigantur
et non habentes refugium adhærent rupibus.
</vers>
    <vers num="9"> Abripuerunt pupillum ab ubere
et pauperem pignori sumpserunt;
</vers>
    <vers num="10"> nudi et incedentes absque
vestitu
et esurientes portant spicas.
</vers>
    <vers num="11"> Inter muros oleum expresserunt
et calcatis torcularibus sitiunt.
</vers>
    <vers num="12"> De civitatibus morientes
ingemuerunt,
et anima vulneratorum clamavit,
et Deus non ponit aurem ad precem.
</vers>
    <vers num="13"> Ipsi fuerunt rebelles lumini,
nescierunt vias eius
nec morati sunt in semitis eius.
</vers>
    <vers num="14"> Mane primo consurgit homicida,
interficit egenum et pauperem;
per noctem vero erit quasi fur.
</vers>
    <vers num="15"> Oculus adulteri observat
caliginem
dicens: “Non me videbit oculus”;
et operiet vultum suum.
</vers>
    <vers num="16"> Perfodit in tenebris domos, interdiu
sese abdiderunt
et ignoraverunt lucem.
</vers>
    <vers num="17"> Si subito apparuerit aurora,
arbitrantur umbram mortis,
nam sunt assueti terroribus umbræ mortis.
</vers>
    <vers num="18"> “Levis est super faciem
aquæ;
maledicta est pars eius in terra,
nec est qui se dirigat ad vineas eius.
</vers>
    <vers num="19"> Siccitas et calor abstulerunt aquas
nivium,
et inferi eos, qui peccaverunt.
</vers>
    <vers num="20"> Sinus matris obliviscatur eius,
dulcedo illius vermes fiant;
non sit in recordatione,
sed conteratur quasi lignum iniquitas.
</vers>
    <vers num="21"> Male egit cum sterili, quæ non
parit,
et viduæ bene non fecit.
</vers>
    <vers num="22"> Detraxit fortes in fortitudine
sua
et, cum steterit, ille non credet vitæ suæ.
</vers>
    <vers num="23"> Dedit ei locum securitatis, quo
sustentetur;
oculi autem eius sunt in viis illius.
</vers>
    <vers num="24"> Elevati sunt ad modicum et non
subsistent,
et humiliabuntur sicut omnia et auferentur
et sicut summitates spicarum conterentur”.
</vers>
    <vers num="25"> Quod si non est ita, quis me potest
arguere esse mentitum
et ponere in nihilum verba mea? ».</vers>
  </cap>
  <subtitulum>Capitulum 25</subtitulum>
  <cap num="25">
    <vers num="1"> Respondens autem Baldad Suhites
dixit:
</vers>
    <vers num="2"> « Potestas et terror apud
eum est,
qui facit pacem in sublimibus suis.
</vers>
    <vers num="3"> Numquid est numerus militum eius?
Et super quem non surget lumen illius?
</vers>
    <vers num="4"> Numquid iustificari potest homo
comparatus Deo,
aut apparere mundus natus de muliere?
</vers>
    <vers num="5"> Ecce luna etiam non splendet,
et stellæ non sunt mundæ in conspectu eius;
</vers>
    <vers num="6"> quanto magis homo putredo,
et filius hominis vermis ».</vers>
  </cap>
  <subtitulum>Capitulum 26</subtitulum>
  <cap num="26">
    <vers num="1"> Respondens autem Iob dixit:
</vers>
    <vers num="2"> « Quomodo adiuvisti
imbecillem?
Et sustentas brachium eius, qui non est fortis?
</vers>
    <vers num="3"> Quod dedisti illi consilium, qui non
habet sapientiam?
Et prudentiam tuam ostendisti plurimam!
</vers>
    <vers num="4"> Quem docere voluisti?
Et cuius est spiritus, qui egreditur ex te?
</vers>
    <vers num="5"> Ecce umbræ gemunt sub aquis,
et qui habitant cum eis.
</vers>
    <vers num="6"> Nudus est infernus coram illo,
et nullum est operimentum Perditioni.
</vers>
    <vers num="7"> Qui extendit aquilonem super
vacuum
et appendit terram super nihilum.
</vers>
    <vers num="8"> Qui ligat aquas in nubibus suis,
ut non erumpant pariter deorsum.
</vers>
    <vers num="9"> Qui operit faciem solii sui
expandens super illud nebulam suam.
</vers>
    <vers num="10"> Terminum circumdedit aquis,
usque dum finiantur lux et tenebræ.
</vers>
    <vers num="11"> Columnæ cæli contremiscunt
et pavent ab increpatione eius.
</vers>
    <vers num="12"> In fortitudine sua terruit mare
et prudentia sua percussit Rahab.
</vers>
    <vers num="13"> Spiritus eius serenavit cælos,
et manus eius confodit colubrum fugientem.
</vers>
    <vers num="14"> Ecce hæc sunt termini viarum
eius;
et, cum vix parvam stillam sermonis eius audierimus,
quis poterit tonitruum magnitudinis illius
intueri? ».</vers>
  </cap>
  <subtitulum>Capitulum 27</subtitulum>
  <cap num="27">
    <vers num="1"> Addidit quoque Iob assumens
parabolam suam et dixit:
</vers>
    <vers num="2"> « Vivit Deus, qui abstulit
ius meum, et Omnipotens, qui ad amaritudinem adduxit animam
meam,
</vers>
    <vers num="3"> quia, donec superest halitus in
me,
et spiritus Dei in naribus meis,
</vers>
    <vers num="4"> non loquentur labia mea
iniquitatem,
nec lingua mea meditabitur mendacium!
</vers>
    <vers num="5"> Absit a me, ut iustos vos esse
iudicem;
donec exspirem, non recedam ab innocentia mea.
</vers>
    <vers num="6"> Iustificationem meam, quam cœpi
tenere, non deseram,
neque enim reprehendit me cor meum in omni vita mea.
</vers>
    <vers num="7"> Sit ut impius inimicus meus,
et adversarius meus quasi iniquus.
</vers>
    <vers num="8"> Quæ est enim spes impii, cum
secet,
cum rapiat Deus animam eius?
</vers>
    <vers num="9"> Numquid Deus audiet clamorem
eius,
cum venerit super eum angustia?
</vers>
    <vers num="10"> Aut poterit in Omnipotente
delectari
et invocare Deum omni tempore?
</vers>
    <vers num="11"> Docebo vos manum Dei,
quæ Omnipotens habeat, nec abscondam.
</vers>
    <vers num="12"> Ecce vos omnes observastis,
et quid sine causa vana loquimini?
</vers>
    <vers num="13"> Hæc est pars hominis impii apud
Deum,
et hereditas violentorum, quam ab Omnipotente suscipient.
</vers>
    <vers num="14"> Si multiplicati fuerint filii eius,
in gladio erunt,
et nepotes eius non saturabuntur pane.
</vers>
    <vers num="15"> Qui reliqui fuerint ex eo,
sepelientur in interitu,
et viduæ illius non plorabunt.
</vers>
    <vers num="16"> Si comportaverit quasi terram
argentum
et sicut lutum præparaverit vestimenta,
</vers>
    <vers num="17"> præparabit quidem, sed iustus
vestietur illis,
et argentum innocens dividet.
</vers>
    <vers num="18"> Ædificavit sicut aranea domum
suam,
et sicut custos fecit umbraculum.
</vers>
    <vers num="19"> Dives, cum dormierit, nihil secum
auferet;
aperiet oculos suos et nihil inveniet.
</vers>
    <vers num="20"> Apprehendet eum quasi aqua
inopia,
nocte opprimet eum tempestas.
</vers>
    <vers num="21"> Tollet eum ventus urens et
auferet,
et velut turbo rapiet eum de loco suo.
</vers>
    <vers num="22"> Et mittet super eum et non
parcet;
de manu eius fugiens fugiet.
</vers>
    <vers num="23"> Complodet super eum manus suas
et sibilabit eum de loco suo.</vers>
  </cap>
  <subtitulum>Capitulum 28</subtitulum>
  <cap num="28">
    <vers num="1"> Habet argentum venarum
principia
et auro locus est, in quo conflatur.
</vers>
    <vers num="2"> Ferrum de terra tollitur,
et lapis solutus calore in æs vertitur.
</vers>
    <vers num="3"> Terminum posuit tenebris
et universorum finem ipse scrutatur,
lapidem quoque caliginis et umbræ.
</vers>
    <vers num="4"> Aperuit cuniculos gens peregrina,
ipsique obliti sunt pedes,
penduli hærent plus quam vir nutans.
</vers>
    <vers num="5"> Terra, de qua oriebatur panis,
in profundo subversa est sicut per ignem.
</vers>
    <vers num="6"> Locus sapphiri lapides eius,
et glebæ illius aurum.
</vers>
    <vers num="7"> Semitam ignoravit avis rapax,
nec intuitus est eam oculus vulturis.
</vers>
    <vers num="8"> Non calcaverunt eam filii
superbiæ,
nec pertransivit per eam leæna.
</vers>
    <vers num="9"> Ad silicem extendit manum suam,
subvertit a radicibus montes.
</vers>
    <vers num="10"> In petris canales excidit,
et omne pretiosum vidit oculus eius.
</vers>
    <vers num="11"> Profunda quoque fluviorum scrutatus
est
et abscondita in lucem produxit.
</vers>
    <vers num="12"> Sapientia vero ubi invenitur?
Et quis est locus intellegentiæ?
</vers>
    <vers num="13"> Nescit homo structuram eius,
nec invenitur in terra viventium.
</vers>
    <vers num="14"> Abyssus dicit: “Non est in
me”;
et mare loquitur: “Non est mecum”.
</vers>
    <vers num="15"> Non dabitur aurum obryzum pro
ea,
nec appendetur argentum in commutatione eius.
</vers>
    <vers num="16"> Non appendetur auro Ophir
nec lapidi sardonycho pretiosissimo vel sapphiro.
</vers>
    <vers num="17"> Non adæquabitur ei aurum vel
vitrum,
nec commutabuntur pro ea vasa auri.
</vers>
    <vers num="18"> Corallia et crystallum non
memorabuntur comparatione eius;
et possessio sapientiæ potior margaritis.
</vers>
    <vers num="19"> Non adæquabitur ei topazius de
Æthiopia
nec auro mundissimo componetur.
</vers>
    <vers num="20"> Unde ergo sapientia venit,
et quis est locus intellegentiæ?
</vers>
    <vers num="21"> Abscondita est ab oculis omnium
viventium,
volucres quoque cæli latet.
</vers>
    <vers num="22"> Perditio et mors dixerunt:
“Auribus nostris audivimus famam eius”.
</vers>
    <vers num="23"> Deus intellegit viam eius,
et ipse novit locum illius.
</vers>
    <vers num="24"> Ipse enim fines mundi intuetur
et omnia, quæ sub cælo sunt, respicit.
</vers>
    <vers num="25"> Qui fecit ventis pondus
et aquas appendit in mensura,
</vers>
    <vers num="26"> quando ponebat pluviis legem
et viam procellis sonantibus,
</vers>
    <vers num="27"> tunc vidit illam et enarravit
et præparavit et investigavit.
</vers>
    <vers num="28"> Et dixit homini: “Ecce timor
Domini, ipsa est sapientia;
et recedere a malo intellegentia” ».</vers>
  </cap>
  <subtitulum>Capitulum 29</subtitulum>
  <cap num="29">
    <vers num="1"> Addidit quoque Iob assumens
parabolam suam et dixit:
</vers>
    <vers num="2"> « Quis mihi tribuat, ut
sim iuxta menses pristinos,
secundum dies, quibus Deus custodiebat me?
</vers>
    <vers num="3"> Quando splendebat lucerna eius super
caput meum,
et ad lumen eius ambulabam in tenebris.
</vers>
    <vers num="4"> Sicut fui in diebus adulescentiæ
meæ,
quando familiaris Deus erat in tabernaculo meo,
</vers>
    <vers num="5"> quando erat Omnipotens mecum,
et in circuitu meo pueri mei,
</vers>
    <vers num="6"> quando lavabam pedes meos lacte,
et petra fundebat mihi rivos olei.
</vers>
    <vers num="7"> Quando procedebam ad portam
civitatis
et in platea parabam cathedram mihi,
</vers>
    <vers num="8"> videbant me iuvenes et
abscondebantur,
et senes assurgentes stabant.
</vers>
    <vers num="9"> Principes cessabant loqui
et digitum superponebant ori suo.
</vers>
    <vers num="10"> Vocem suam cohibebant duces,
et lingua eorum palato suo adhærebat.
</vers>
    <vers num="11"> Auris audiens beatificabat me,
et oculus videns testimonium reddebat mihi,
</vers>
    <vers num="12"> eo quod liberassem pauperem
vociferantem
et pupillum, cui non esset adiutor.
</vers>
    <vers num="13"> Benedictio perituri super me
veniebat,
et cor viduæ iubilare feci.
</vers>
    <vers num="14"> Iustitia indutus sum et vestivi
me,
sicut vestimento et diademate, iudicio meo.
</vers>
    <vers num="15"> Oculus fui cæco
et pes claudo;
</vers>
    <vers num="16"> pater eram pauperum
et causam viri ignoti diligentissime investigabam.
</vers>
    <vers num="17"> Conterebam molas iniqui
et de dentibus illius auferebam prædam.
</vers>
    <vers num="18"> Dicebamque: In nidulo meo moriar
et sicut palma multiplicabo dies.
</vers>
    <vers num="19"> Radix mea aperta est secus
aquas,
et ros morabitur in ramis meis.
</vers>
    <vers num="20"> Gloria mea semper innovabitur,
et arcus meus in manu mea instaurabitur.
</vers>
    <vers num="21"> Qui me audiebant, blandiebantur
et intenti tacebant ad consilium meum.
</vers>
    <vers num="22"> Verbis meis addere nihil
audebant,
et super illos stillabat eloquium meum.
</vers>
    <vers num="23"> Exspectabant me sicut pluviam
et os suum aperiebant quasi ad imbrem serotinum.
</vers>
    <vers num="24"> Si quando ridebam ad eos, non
credebant,
et lux vultus mei non cadebat in terram.
</vers>
    <vers num="25"> Si voluissem ire ad eos, sedebam
primus;
cumque sederem quasi rex, circumstante exercitu,
eram tamen mærentium consolator.</vers>
  </cap>
  <subtitulum>Capitulum 30</subtitulum>
  <cap num="30">
    <vers num="1"> Nunc autem derident me
iuniores tempore,
quorum non dignabar patres
ponere cum canibus gregis mei;
</vers>
    <vers num="2"> quorum virtus manuum mihi erat pro
nihilo,
et robur iuvenile perierat totum.
</vers>
    <vers num="3"> Egestate et fame steriles, qui
rodebant in solitudine,
serotino tempore fiebant turbo et vastatio;
</vers>
    <vers num="4"> et mandebant herbas et arborum
frutices,
et radix iuniperorum erat cibus eorum.
</vers>
    <vers num="5"> De medio eiciebantur,
clamabant contra eos tamquam fures;
</vers>
    <vers num="6"> ad ripas habitabant torrentium
et in cavernis terræ et petrarum;
</vers>
    <vers num="7"> inter frutices rudebant,
sub sentibus se congerebant;
</vers>
    <vers num="8"> filii stultorum et ignobilium
et de terra penitus exturbati.
</vers>
    <vers num="9"> Nunc in eorum canticum versus sum
et factus sum eis in proverbium.
</vers>
    <vers num="10"> Abominantur me et longe fugiunt a
me
et faciem meam conspuere non verentur.
</vers>
    <vers num="11"> Pharetram enim suam aperuit et
afflixit me
et frenum in os meum immisit.
</vers>
    <vers num="12"> Ad dexteram progenies
surrexerunt;
pedes meos subverterunt
et complanaverunt contra me semitas ruinæ.
</vers>
    <vers num="13"> Dissipaverunt itinera mea,
insidiati sunt mihi et prævaluerunt,
et non fuit qui ferret auxilium.
</vers>
    <vers num="14"> Quasi rupto muro et aperto irruerunt
super me
et sub ruinis devoluti sunt.
</vers>
    <vers num="15"> Versi sunt contra me in
terrores,
persequitur quasi ventus principatum meum,
et velut nubes pertransiit salus mea.
</vers>
    <vers num="16"> Nunc autem in memetipso effunditur
anima mea;
et possident me dies afflictionis.
</vers>
    <vers num="17"> Nocte os meum perforatur
doloribus;
et, qui me comedunt, non dormiunt.
</vers>
    <vers num="18"> In multitudine roboris tenent
vestimentum meum
et quasi capitio tunicæ succinxerunt me.
</vers>
    <vers num="19"> Proiecit me in lutum,
et assimilatus sum favillæ et cineri.
</vers>
    <vers num="20"> Clamo ad te, et non exaudis me;
sto, et non respicis me.
</vers>
    <vers num="21"> Mutatus es mihi in crudelem
et in duritia manus tuæ adversaris mihi.
</vers>
    <vers num="22"> Elevasti me
et quasi super ventum ponens dissolvisti me.
</vers>
    <vers num="23"> Scio quia morti trades me,
ubi constituta est domus omni viventi.
</vers>
    <vers num="24"> Verumtamen non ad ruinam mittit
manum;
et in exitio eius erit salvatio.
</vers>
    <vers num="25"> An non flebam quondam super eo, qui
afflictus erat,
et compatiebatur anima mea pauperi?
</vers>
    <vers num="26"> Exspectabam bona, et venerunt mihi
mala;
præstolabar lucem, et eruperunt tenebræ.
</vers>
    <vers num="27"> Interiora mea efferbuerunt absque
ulla requie;
prævenerunt me dies afflictionis.
</vers>
    <vers num="28"> Tætro vultu incedebam sine
consolatione,
consurgens in turba clamabam.
</vers>
    <vers num="29"> Frater fui draconum
et socius struthionum.
</vers>
    <vers num="30"> Cutis mea denigrata est super
me,
et ossa mea aruerunt præ caumate.
</vers>
    <vers num="31"> Versa est in luctum cithara mea,
et organum meum in vocem flentium.</vers>
  </cap>
  <subtitulum>Capitulum 31</subtitulum>
  <cap num="31">
    <vers num="1"> Pepigi fœdus cum oculis meis
ut ne cogitarem quidem de virgine.
</vers>
    <vers num="2"> Quæ enim pars mea apud Deum
desuper,
et quæ hereditas apud Omnipotentem in excelsis?
</vers>
    <vers num="3"> Numquid non perditio est iniquo,
et alienatio operantibus iniustitiam?
</vers>
    <vers num="4"> Nonne ipse considerat vias meas
et cunctos gressus meos dinumerat?
</vers>
    <vers num="5"> Si ambulavi in vanitate,
et festinavit in dolo pes meus,
</vers>
    <vers num="6"> appendat me in statera iusta
et sciat Deus integritatem meam.
</vers>
    <vers num="7"> Si declinavit gressus meus de
via,
et si secutum est oculos meos cor meum,
et si manibus meis adhæsit macula,
</vers>
    <vers num="8"> seram, et alius comedat,
et progenies mea eradicetur.
</vers>
    <vers num="9"> Si deceptum est cor meum super
muliere,
et si ad ostium amici mei insidiatus sum,
</vers>
    <vers num="10"> molat pro alio uxor mea,
et super illam incurventur alii.
</vers>
    <vers num="11"> Hoc enim nefas est
et iniquitas iudicialis;
</vers>
    <vers num="12"> ignis est usque ad perditionem
devorans
et omnia eradicans genimina.
</vers>
    <vers num="13"> Si contempsi subire iudicium cum
servo meo et ancilla mea,
cum disceptarent adversum me,
</vers>
    <vers num="14"> quid enim faciam, cum surrexerit ad
iudicandum Deus;
et, cum quæsierit, quid respondebo illi?
</vers>
    <vers num="15"> Numquid non in ventre fecit me,
qui et illum operatus est,
et formavit me in visceribus unus?
</vers>
    <vers num="16"> Si negavi, quod volebant,
pauperibus
et oculos viduæ languescere feci;
</vers>
    <vers num="17"> si comedi buccellam meam solus,
et non comedit pupillus ex ea,
</vers>
    <vers num="18"> quia ab infantia mea educavi eum ut
pater
et de ventre matris meæ direxi eam;
</vers>
    <vers num="19"> si despexi pereuntem, eo quod non
habuerit indumentum,
et absque operimento pauperem;
</vers>
    <vers num="20"> si non benedixerunt mihi latera
eius,
et de velleribus ovium mearum calefactus est;
</vers>
    <vers num="21"> si levavi super pupillum manum
meam,
cum viderem in porta adiutorium mihi,
</vers>
    <vers num="22"> umerus meus a iunctura sua
cadat,
et brachium meum cum ossibus lacertorum confringatur,
</vers>
    <vers num="23"> quia timor super me calamitas a
Deo,
et contra maiestatem eius nihil valerem!
</vers>
    <vers num="24"> Si putavi aurum securitatem meam
et obryzo dixi: Fiducia mea!;
</vers>
    <vers num="25"> si lætatus sum super multis
divitiis meis,
et quia plurima repperit manus mea;
</vers>
    <vers num="26"> si vidi solem, cum fulgeret,
et lunam incedentem clare,
</vers>
    <vers num="27"> et decepit me in abscondito cor
meum,
et osculatus sum manum meam ore meo,
</vers>
    <vers num="28"> quæ est iniquitas iudicialis,
eo quod negassem Deum desuper;
</vers>
    <vers num="29"> si gavisus sum ad ruinam eius, qui
me oderat,
et exsultavi quod invenisset eum malum,
</vers>
    <vers num="30"> cum non dederim ad peccandum guttur
meum,
ut expeterem maledicens animam eius;
</vers>
    <vers num="31"> si non dixerunt viri tabernaculi
mei: “Quis det, qui de carnibus eius non saturatus
sit?”;
</vers>
    <vers num="32"> foris non mansit peregrinus,
ostium meum viatori patuit;
</vers>
    <vers num="33"> si abscondi quasi homo peccatum
meum
et celavi in sinu meo iniquitatem meam;
</vers>
    <vers num="34"> si expavi ad multitudinem
nimiam,
et despectio propinquorum terruit me,
et magis tacui nec egressus sum ostium.
</vers>
    <vers num="35"> Quis mihi tribuat auditorem?
Ecce signum meum! Omnipotens respondeat mihi!
Ecce liber, quem scripsit vir litis meæ,
</vers>
    <vers num="36"> ut in umero meo portem illum
et alligem illum quasi coronam mihi.
</vers>
    <vers num="37"> Numerum graduum meorum pronuntiabo
illi
et quasi principem adibo eum.
</vers>
    <vers num="38"> Si adversum me terra mea clamat,
et cum ipsa sulci eius deflent;
</vers>
    <vers num="39"> si fructus eius comedi absque
pecunia
et animam agricolarum eius afflixi,
</vers>
    <vers num="40"> pro frumento oriatur mihi
tribulus,
et pro hordeo herba fœtida! ».
Finita sunt verba Iob.</vers>
  </cap>
  <subtitulum>Capitulum 32</subtitulum>
  <cap num="32">
    <vers num="1"> Omiserunt autem tres viri isti
respondere Iob, eo quod iustus sibi videretur.
</vers>
    <vers num="2"> Et iratus indignatusque est Eliu
filius Barachel Buzites de cognatione Ram; iratus est autem
adversum Iob, eo quod iustum se esse diceret coram Deo.
</vers>
    <vers num="3"> Porro adversum amicos eius indignatus
est, eo quod non invenissent responsionem, sed tantummodo
condemnassent Iob.
</vers>
    <vers num="4"> Igitur Eliu exspectavit Iob
loquentem, eo quod seniores essent, qui loquebantur;
</vers>
    <vers num="5"> cum autem vidisset Eliu quod tres
respondere non potuissent, iratus est vehementer.
</vers>
    <vers num="6"> Respondensque Eliu filius Barachel
Buzites dixit:
« Iunior sum tempore,
vos autem antiquiores;
idcirco veritus sum et timui
vobis indicare meam sententiam.
</vers>
    <vers num="7"> Dixi: Ætas loquetur,
et annorum multitudo docebit sapientiam.
</vers>
    <vers num="8"> Sed, ut video, spiritus est in
hominibus,
et inspiratio Omnipotentis dat intellegentiam.
</vers>
    <vers num="9"> Non sunt longævi sapientes,
nec senes intellegunt iudicium.
</vers>
    <vers num="10"> Ideo dicam: Audite me,
ostendam vobis etiam ego meam sapientiam.
</vers>
    <vers num="11"> Exspectavi enim sermones
vestros,
intendi aurem in prudentiam vestram, donec investigaretis,
</vers>
    <vers num="12"> et ut vos intellegerem nitebar.
Sed, ut video, non est qui possit arguere Iob
et respondere ex vobis sermonibus eius.
</vers>
    <vers num="13"> Ne forte dicatis: “Invenimus
sapientiam;
Deus proiecit eum, non homo”.
</vers>
    <vers num="14"> Non parabo mihi verba,
et ego non secundum sermones vestros respondebo illi.
</vers>
    <vers num="15"> Extimuerunt nec responderunt
ultra;
abstuleruntque a se eloquia.
</vers>
    <vers num="16"> Quoniam igitur exspectavi, et non
sunt locuti,
steterunt, nec ultra responderunt,
</vers>
    <vers num="17"> respondebo et ego partem meam
et ostendam scientiam meam.
</vers>
    <vers num="18"> Plenus sum enim sermonibus,
et coarctat me spiritus pectoris mei;
</vers>
    <vers num="19"> en venter meus quasi mustum absque
spiraculo,
quod lagunculas novas disrumpit.
</vers>
    <vers num="20"> Loquar et respirabo paululum,
aperiam labia mea et respondebo.
</vers>
    <vers num="21"> Non accipiam personam viri
et nulli homini blandiar.
</vers>
    <vers num="22"> Nescio enim blandiri,
quia in brevi tolleret me Factor meus.</vers>
  </cap>
  <subtitulum>Capitulum 33</subtitulum>
  <cap num="33">
    <vers num="1"> Audi igitur, Iob, eloquia mea
et omnes sermones meos ausculta.
</vers>
    <vers num="2"> Ecce aperui os meum,
loquatur lingua mea in faucibus meis.
</vers>
    <vers num="3"> Ex recto corde sermones mei sunt,
et sententiam puram labia mea loquentur.
</vers>
    <vers num="4"> Spiritus Dei fecit me,
et spiraculum Omnipotentis vivificavit me.
</vers>
    <vers num="5"> Si potes, responde mihi,
præpara te coram me et consiste.
</vers>
    <vers num="6"> Ecce ego sicut tu coram Deo sum
et de eodem luto abscissus sum et ego.
</vers>
    <vers num="7"> Verumtamen terror meus non te
terreat,
et onus meum non sit tibi grave.
</vers>
    <vers num="8"> Dixisti ergo in auribus meis,
et vocem verborum tuorum audivi:
</vers>
    <vers num="9"> “Mundus sum ego et absque
delicto;
immaculatus, et non est iniquitas in me.
</vers>
    <vers num="10"> Quia querelas in me repperit,
ideo arbitratus est me inimicum sibi;
</vers>
    <vers num="11"> posuit in nervo pedes meos,
custodivit omnes semitas meas”.
</vers>
    <vers num="12"> Hoc est ergo, in quo non es
iustificatus, respondebo tibi,
quia maior est Deus homine.
</vers>
    <vers num="13"> Quare adversus eum contendis,
quod non ad omnia verba responderit tibi?
</vers>
    <vers num="14"> Semel loquitur Deus,
et secundo idipsum non repetit.
</vers>
    <vers num="15"> Per somnium in visione nocturna,
quando irruit sopor super homines,
et dormiunt in lectulo,
</vers>
    <vers num="16"> tunc aperit aures virorum
et in visionibus terret eos,
</vers>
    <vers num="17"> ut avertat hominem ab his, quæ
facit,
et liberet eum de superbia,
</vers>
    <vers num="18"> eruens animam eius a fovea
et vitam illius, ut non transeat canalem mortis.
</vers>
    <vers num="19"> Increpat quoque per dolorem in
lectulo,
et tremitus ossium eius continuus.
</vers>
    <vers num="20"> Abominabilis ei fit in vita sua
panis,
et animæ illius cibus ante desiderabilis.
</vers>
    <vers num="21"> Tabescet caro eius in conspectu,
et ossa, quæ non videbantur, nudabuntur.
</vers>
    <vers num="22"> Appropinquavit corruptioni
foveæ,
et vita illius mortiferis sedibus.
</vers>
    <vers num="23"> Si fuerit apud eum angelus, unus de
milibus interpres,
ut annuntiet homini æquitatem,
</vers>
    <vers num="24"> miserebitur eius et dicet:
“Libera eum, ut non descendat in foveam;
inveni, in quo ei propitier”.
</vers>
    <vers num="25"> Revirescet caro eius plus quam in
iuventute,
revertetur ad dies adulescentiæ suæ.
</vers>
    <vers num="26"> Deprecabitur Deum, et placabilis ei
erit;
et videbit faciem eius in iubilo,
et reddet homini iustitiam suam.
</vers>
    <vers num="27"> Canit ad homines et dicit:
“Peccavi et iustitiam perverti
et non debui satisfacere.
</vers>
    <vers num="28"> Liberavit animam suam, ne pergeret
in foveam,
sed vivens lucem videret”.
</vers>
    <vers num="29"> Ecce hæc omnia operatur Deus
duobus, tribus vicibus cum homine,
</vers>
    <vers num="30"> ut revocet animas eorum a fovea
et illuminet luce viventium.
</vers>
    <vers num="31"> Attende, Iob, et audi me
et tace, dum ego loquor.
</vers>
    <vers num="32"> Si autem habes quod loquaris,
responde mihi; loquere, volo enim te apparere iustum.
</vers>
    <vers num="33"> Quod si non habes, audi me;
tace, et docebo te sapientiam ».</vers>
  </cap>
  <subtitulum>Capitulum 34</subtitulum>
  <cap num="34">
    <vers num="1"> Pronuntians itaque Eliu etiam hæc
locutus est:
</vers>
    <vers num="2"> « Audite, sapientes, verba
mea;
et eruditi, auscultate me.
</vers>
    <vers num="3"> Auris enim verba probat,
et guttur escas gustu diiudicat.
</vers>
    <vers num="4"> Iudicium eligamus nobis
et inter nos videamus quid sit melius.
</vers>
    <vers num="5"> Quia dixit Iob: “Iustus
sum,
et Deus avertit iudicium meum;
</vers>
    <vers num="6"> in iudicando enim me mendacium
est,
violenta sagitta mea absque ullo peccato”.
</vers>
    <vers num="7"> Quis est vir, ut est Iob,
qui bibit subsannationem quasi aquam,
</vers>
    <vers num="8"> qui graditur una cum operantibus
iniquitatem
et ambulat cum viris impiis?
</vers>
    <vers num="9"> Dixit enim: “Non prodest
viro,
etiamsi cum Deo familiariter agit”.
</vers>
    <vers num="10"> Ideo, viri cordati, audite me:
Absit a Deo impietas, et ab Omnipotente iniquitas.
</vers>
    <vers num="11"> Opus enim hominis reddet ei
et iuxta vias singulorum restituet eis.
</vers>
    <vers num="12"> Vere enim Deus non operatur
malum,
nec Omnipotens subvertet iudicium.
</vers>
    <vers num="13"> Quis commisit ei terram suam,
aut quis posuit totum orbem?
</vers>
    <vers num="14"> Si direxerit ad se cor suum,
spiritum illius et halitum ad se trahat,
</vers>
    <vers num="15"> deficiet omnis caro simul,
et homo in cinerem revertetur.
</vers>
    <vers num="16"> Si habes ergo intellectum, audi
hoc
et ausculta vocem eloquii mei:
</vers>
    <vers num="17"> Numquid, qui non amat iudicium,
reget imperio?
Num iustum magnum condemnabis,
</vers>
    <vers num="18"> qui dicet regi:
“Nequam!”,
qui vocabit duces: “Impios!”,
</vers>
    <vers num="19"> qui non accipit personas
principum
nec cognovit opulentum,
cum disceptaret contra pauperem?
Opus enim manuum eius sunt universi.
</vers>
    <vers num="20"> Subito morientur; et in media
nocte
turbabuntur populi et pertransibunt,
et auferent violentum absque conatu.
</vers>
    <vers num="21"> Oculi enim eius super vias
hominum,
et omnes gressus eorum considerat.
</vers>
    <vers num="22"> Non sunt tenebræ, et non est umbra
mortis,
ut abscondantur ibi, qui operantur iniquitatem.
</vers>
    <vers num="23"> Nec enim ultra homini ponit
conveniendi locum,
ut veniat ad Deum in iudicium.
</vers>
    <vers num="24"> Conteret potentes sine
inquisitione
et stare faciet alios pro eis.
</vers>
    <vers num="25"> Novit enim opera eorum
et idcirco inducet noctem, et conterentur.
</vers>
    <vers num="26"> Quasi impios percussit eos
in loco videntium,
</vers>
    <vers num="27"> qui quasi de industria recesserunt
ab eo
et omnes vias eius intellegere noluerunt,
</vers>
    <vers num="28"> cum induceret ad se clamorem egeni
et audiret vocem pauperum.
</vers>
    <vers num="29"> Ipse enim si quieverit, quis est qui
condemnet?
Et si absconderit vultum, quis est qui contempletur eum,
super gentem et super homines simul?
</vers>
    <vers num="30"> Ne regnet homo impius,
ne sint laquei populo.
</vers>
    <vers num="31"> Si enim dixit quispiam Deo:
“Ferre debui! Iam non perverse agam.
</vers>
    <vers num="32"> Dum videam, tu doce me;
si iniquitatem operatus sum, ultra non addam”.
</vers>
    <vers num="33"> Numquid pro te Deus satisfaciet,
quia respuisti?
Tu enim eliges, et non ego;
et si quid nosti melius, loquere.
</vers>
    <vers num="34"> Viri intellegentes loquentur
mihi,
et vir sapiens, qui audiet me:
</vers>
    <vers num="35"> “Iob autem non in sapientia
locutus est,
et verba illius non sonant disciplinam”.
</vers>
    <vers num="36"> Utique, probetur Iob usque ad
finem
de responsionibus hominum iniquitatis.
</vers>
    <vers num="37"> Quia addit super peccata sua
delictum,
inter nos plaudit manibus
et multiplicat sermones suos contra Deum ».</vers>
  </cap>
  <subtitulum>Capitulum 35</subtitulum>
  <cap num="35">
    <vers num="1"> Igitur Eliu hæc rursum locutus
est:
</vers>
    <vers num="2"> « Numquid æqua tibi
videtur tua cogitatio,
ut diceres: “Iustificatio mea coram Deo”?
</vers>
    <vers num="3"> Dixisti enim: “Quid ad te?
Vel quid tibi proderit, si ego peccavero?”.
</vers>
    <vers num="4"> Itaque ego respondebo sermonibus
tuis
et amicis tuis tecum.
</vers>
    <vers num="5"> Suspice cælum et intuere
et contemplare nubes quod altiores te sint.
</vers>
    <vers num="6"> Si peccaveris, quid facies ei?
Et si multiplicatæ fuerint iniquitates tuæ, quid facies contra
eum?
</vers>
    <vers num="7"> Porro si iuste egeris, quid donabis
ei?
Aut quid de manu tua accipiet?
</vers>
    <vers num="8"> Homini, qui similis tui est, nocebit
impietas tua,
et filium hominis adiuvabit iustitia tua.
</vers>
    <vers num="9"> Propter multitudinem oppressorum
clamabunt
et eiulabunt propter vim brachii tyrannorum,
</vers>
    <vers num="10"> sed nemo dixit: “Ubi est Deus,
qui fecit me,
qui dedit carmina in nocte,
</vers>
    <vers num="11"> qui docet nos super iumenta
terræ
et super volucres cæli erudit nos?”.
</vers>
    <vers num="12"> Ibi clamabunt, et non exaudiet,
propter superbiam malorum.
</vers>
    <vers num="13"> Etiam, frustra: non audiet Deus,
et Omnipotens non intuebitur.
</vers>
    <vers num="14"> Omnino cum dixeris: “Non
considerat”,
iudicium est coram illo, et exspectas eum.
</vers>
    <vers num="15"> Et nunc cum dicis: “Ira eius
pœnas non infert,
nec ulciscitur scelus valde”,
</vers>
    <vers num="16"> Iob frustra aperit os suum
et absque scientia verba multiplicat ».</vers>
  </cap>
  <subtitulum>Capitulum 36</subtitulum>
  <cap num="36">
    <vers num="1"> Addens quoque Eliu hæc locutus
est:
</vers>
    <vers num="2"> « Sustine me paululum, et
indicabo tibi:
adhuc enim habeo quod pro Deo loquar.
</vers>
    <vers num="3"> Repetam scientiam meam a longe
et Factori meo tribuam iustitiam.
</vers>
    <vers num="4"> Vere enim absque mendacio sermones
mei,
et perfectus scientia adest tecum.
</vers>
    <vers num="5"> Deus potens est; non abicit,
potens virtute cordis.
</vers>
    <vers num="6"> Non vivere faciet impium,
sed iudicium pauperibus tribuit.
</vers>
    <vers num="7"> Non auferet a iusto oculos suos
et reges in solio collocat in perpetuum,
et illi eriguntur.
</vers>
    <vers num="8"> Et si fuerint vincti compedibus
et vinciantur funibus paupertatis,
</vers>
    <vers num="9"> indicabit eis opera eorum
et scelera eorum, quia violenti fuerunt.
</vers>
    <vers num="10"> Revelabit quoque aurem eorum, ut
corripiat,
et loquetur, ut revertantur ab iniquitate.
</vers>
    <vers num="11"> Si audierint et observaverint,
complebunt dies suos in bono
et annos suos in deliciis.
</vers>
    <vers num="12"> Si autem non audierint, transibunt
per canalem mortis
et consumentur in stultitia.
</vers>
    <vers num="13"> Impii corde sibi reponent iram
Dei
neque clamabunt, cum vincti fuerint.
</vers>
    <vers num="14"> Morietur in iuventute anima
eorum,
et vita eorum in adulescentia.
</vers>
    <vers num="15"> Eripiet de angustia sua pauperem
et revelabit in tribulatione aurem eius.
</vers>
    <vers num="16"> Igitur salvabit te de ore
angusto,
amplitudo et non angustiæ erunt sub te;
requies autem mensæ tuæ erit plena pinguedine.
</vers>
    <vers num="17"> Causa tua quasi impii iudicata
est,
causam iudiciumque tenebunt.
</vers>
    <vers num="18"> Cave, ne te seducat abundantia,
nec multitudo donorum inclinet te.
</vers>
    <vers num="19"> Nonne proferetur clamor tuus nisi in
angustia?
Et omnes conatus roboris?
</vers>
    <vers num="20"> Ne inhies nocti,
ut ascendat turba pro eis.
</vers>
    <vers num="21"> Cave, ne declines ad
iniquitatem;
propter hoc enim expertus es miseriam.
</vers>
    <vers num="22"> Ecce, Deus excelsus in fortitudine
sua.
Quis ei similis doctor?
</vers>
    <vers num="23"> Quis poterit scrutari vias eius,
aut quis potest ei dicere: “Operatus es
iniquitatem”?
</vers>
    <vers num="24"> Memento, ut magnifices opus
eius,
de quo cecinerunt viri.
</vers>
    <vers num="25"> Omnes homines vident eum,
unusquisque intuetur procul.
</vers>
    <vers num="26"> Ecce, Deus magnus vincens scientiam
nostram;
numerus annorum eius inæstimabilis.
</vers>
    <vers num="27"> Qui aufert stillas pluviæ
et effundit imbres ad instar fluminis,
</vers>
    <vers num="28"> quos nubes effundunt,
stillantes super homines multos.
</vers>
    <vers num="29"> Profecto quis intellegit
dilatationem nubium,
strepitum tabernaculi eius?
</vers>
    <vers num="30"> Ecce extendit circum se lumen
suum
et fundamenta maris texit.
</vers>
    <vers num="31"> Per hæc enim iudicat populos
et dat escas copiose.
</vers>
    <vers num="32"> In manibus abscondit lucem
et præcipit ei, ut percutiat.
</vers>
    <vers num="33"> Fragor eius de eo annuntiat,
zelans ira contra iniquitatem.</vers>
  </cap>
  <subtitulum>Capitulum 37</subtitulum>
  <cap num="37">
    <vers num="1"> Super hoc expavit cor meum
et emotum est de loco suo.
</vers>
    <vers num="2"> Audite fremitum vocis eius
et murmur de ore illius procedens.
</vers>
    <vers num="3"> Subter omnes cælos ipsum
revolvit,
et lumen illius super terminos terræ.
</vers>
    <vers num="4"> Post eum rugiet sonitus,
tonabit voce magnitudinis suæ;
et non retardabit, cum audita fuerit vox eius.
</vers>
    <vers num="5"> Tonabit Deus in voce sua
mirabiliter,
qui facit magna et inscrutabilia.
</vers>
    <vers num="6"> Qui præcipit nivi, ut descendat in
terram,
et hiemis pluviis et imbri, ut roborentur.
</vers>
    <vers num="7"> Qui in manu omnium hominum
signat,
ut noverint singuli opera sua.
</vers>
    <vers num="8"> Ingredietur bestia latibulum
et in antro suo morabitur.
</vers>
    <vers num="9"> Ab interioribus egredietur
tempestas,
et ab Arcturo frigus.
</vers>
    <vers num="10"> Flante Deo, datur gelu,
et expansio aquarum solidatur.
</vers>
    <vers num="11"> Fulgur proicitur a nube,
et nubes spargunt lumen suum;
</vers>
    <vers num="12"> quæ lustrant per circuitum,
quocumque eas voluntas gubernantis duxerit,
ad omne, quod præceperit illis super faciem orbis terrarum,
</vers>
    <vers num="13"> sive in castigatione terræ
suæ,
sive in misericordia eas iusserit inveniri.
</vers>
    <vers num="14"> Ausculta hæc, Iob;
sta et considera mirabilia Dei.
</vers>
    <vers num="15"> Numquid scis quando præceperit
Deus,
ut ostenderent lucem nubes eius?
</vers>
    <vers num="16"> Numquid nosti semitas nubium
magnas
et mirabilia perfecti scientia?
</vers>
    <vers num="17"> Nonne vestimenta tua calida
sunt,
cum quieverit terra austro?
</vers>
    <vers num="18"> Tu forsitan cum eo expandisti
cælos,
qui solidissimi, quasiaere, fusi sunt?
</vers>
    <vers num="19"> Ostende nobis quid dicamus illi;
nos disponere verba nescimus propter tenebras.
</vers>
    <vers num="20"> Quis narrabit ei, quæ loquor?
Et, si locutus fuerit, homo deglutietur.
</vers>
    <vers num="21"> At nunc non vident lucem:
ær offuscatus est nubibus,
sed ventus transiens fugabit eas.
</vers>
    <vers num="22"> Ab aquilone splendor auri venit;
et circa Deum terribilis maiestas.
</vers>
    <vers num="23"> Omnipotentem attingere non possumus:
magnus fortitudine;
et iudicium et multam iustitiam deprimere non potest.
</vers>
    <vers num="24"> Ideo timebunt eum homines,
non contemplabitur omnes, qui sibi videntur corde
sapientes ».</vers>
  </cap>
  <subtitulum>Capitulum 38</subtitulum>
  <cap num="38">
    <vers num="1"> Respondens autem Dominus Iob de
turbine dixit:
</vers>
    <vers num="2"> « Quis est iste obscurans
consilium
sermonibus imperitis?
</vers>
    <vers num="3"> Accinge sicut vir lumbos tuos;
interrogabo te, et edoce me.
</vers>
    <vers num="4"> Ubi eras, quando ponebam fundamenta
terræ?
Indica mihi, si habes intellegentiam.
</vers>
    <vers num="5"> Quis posuit mensuras eius, si
nosti?
Vel quis tetendit super eam lineam?
</vers>
    <vers num="6"> Super quo bases illius solidatæ
sunt?
Aut quis demisit lapidem angularem eius,
</vers>
    <vers num="7"> cum clamarent simul astra
matutina,
et iubilarent omnes filii Dei?
</vers>
    <vers num="8"> Quis conclusit ostiis mare,
quando erumpebat quasi de visceribus procedens,
</vers>
    <vers num="9"> cum ponerem nubem vestimentum
eius
et caligine illud quasi fascia obvolverem?
</vers>
    <vers num="10"> Definivi illud terminis meis
et posui vectem et ostia
</vers>
    <vers num="11"> et dixi: Usque huc venies et non
procedes amplius
et hic confringes tumentes fluctus tuos.
</vers>
    <vers num="12"> Numquid in diebus tuis præcepisti
diluculo
et assignasti auroræ locum suum,
</vers>
    <vers num="13"> et, cum extrema terræ teneres,
excussi sunt impii ex ea?
</vers>
    <vers num="14"> Vertetur in lutum signatum
et stabit sicut vestimentum.
</vers>
    <vers num="15"> Cohibetur ab impiis lux sua,
et brachium excelsum confringetur.
</vers>
    <vers num="16"> Numquid ingressus es scaturigines
maris
et in novissimis abyssi deambulasti?
</vers>
    <vers num="17"> Numquid apertæ sunt tibi portæ
mortis,
et ostia tenebrosa vidisti?
</vers>
    <vers num="18"> Numquid considerasti latitudinem
terræ?
Indica mihi, si nosti omnia:
</vers>
    <vers num="19"> In qua via lux habitet,
et tenebrarum quis locus sit;
</vers>
    <vers num="20"> ut ducas unumquodque ad terminos
suos
et intellegas semitas domus eius?
</vers>
    <vers num="21"> Novisti, nam tunc natus eras,
et numerus dierum tuorum multus!
</vers>
    <vers num="22"> Numquid ingressus es thesauros
nivis
aut thesauros grandinis aspexisti,
</vers>
    <vers num="23"> quæ præparavi in tempus
angustiæ,
in diem pugnæ et belli?
</vers>
    <vers num="24"> Per quam viam spargitur lux,
diffunditur ventus urens super terram?
</vers>
    <vers num="25"> Quis dedit vehementissimo imbri
cursum
et viam fulmini tonanti,
</vers>
    <vers num="26"> ut plueret super terram absque
homine,
in deserto, ubi nullus mortalium commoratur,
</vers>
    <vers num="27"> ut impleret inviam et desolatam
et produceret herbas in terra arida?
</vers>
    <vers num="28"> Quis est pluviæ pater,
vel quis genuit stillas roris?
</vers>
    <vers num="29"> De cuius sinu egressa est
glacies,
et pruinam de cælo quis genuit?
</vers>
    <vers num="30"> In similitudinem lapidis aquæ
durantur,
et superficies abyssi constringitur.
</vers>
    <vers num="31"> Numquid coniungere valebis nexus
stellarum Pleiadum
aut funiculum Arcturi poteris solvere?
</vers>
    <vers num="32"> Numquid produces Coronam in tempore
suo
et Ursam cum filiis ducis tu?
</vers>
    <vers num="33"> Numquid nosti leges cæli
et pones scripturam eius in terra?
</vers>
    <vers num="34"> Numquid elevabis in nebula vocem
tuam,
et impetus aquarum operiet te?
</vers>
    <vers num="35"> Numquid mittes fulgura, et ibunt
et dicent tibi: “Adsumus!”?
</vers>
    <vers num="36"> Quis posuit in visceribus ibis
sapientiam,
vel quis dedit gallo intellegentiam?
</vers>
    <vers num="37"> Quis recensebit nubes in
sapientia,
et utres cæli quis declinabit,
</vers>
    <vers num="38"> quando funditur pulvis in
solidum,
et glebæ compinguntur?
</vers>
    <vers num="39"> Numquid capies leænæ prædam
et animam catulorum eius implebis,
</vers>
    <vers num="40"> quando cubant in antris
et in specubus insidiantur?
</vers>
    <vers num="41"> Quis præparat corvo escam suam,
quando pulli eius clamant ad Deum vagantes,
eo quod non habeant cibos?</vers>
  </cap>
  <subtitulum>Capitulum 39</subtitulum>
  <cap num="39">
    <vers num="1"> Numquid nosti tempus partus ibicum
in petris
vel parturientes cervas observasti?
</vers>
    <vers num="2"> Dinumerasti menses conceptus
earum
et scisti tempus partus earum?
</vers>
    <vers num="3"> Incurvantur ad fetum et pariunt
et fetus suos emittunt.
</vers>
    <vers num="4"> Impinguantur filii earum et
adolescunt in campo,
egrediuntur et non revertuntur ad eas.
</vers>
    <vers num="5"> Quis dimisit onagrum liberum,
et vincula ipsius quis solvit?
</vers>
    <vers num="6"> Cui dedi in solitudine domum
et tabernacula eius in terra salsuginis.
</vers>
    <vers num="7"> Contemnit multitudinem civitatis,
clamorem exactoris non audit.
</vers>
    <vers num="8"> Explorat montes pascuæ suæ
et virentia quæque perquirit.
</vers>
    <vers num="9"> Numquid volet taurus ferus servire
tibi
aut morabitur ad præsepe tuum?
</vers>
    <vers num="10"> Numquid alligabis taurum ferum ad
arandum loro tuo,
aut confringet glebas vallium post te?
</vers>
    <vers num="11"> Numquid fiduciam habebis in magna
fortitudine eius
et derelinques ei labores tuos?
</vers>
    <vers num="12"> Numquid credes illi quod
revertatur
et sementem in aream tuam congreget?
</vers>
    <vers num="13"> Ala struthionis læta est,
penna vero ciconiæ et avolat.
</vers>
    <vers num="14"> Quando derelinquit ova sua in
terra,
in pulvere calefiunt.
</vers>
    <vers num="15"> Obliviscitur quod pes conculcet
ea,
aut bestia agri conterat.
</vers>
    <vers num="16"> Duratur ad filios suos quasi non
sint sui;
frustra laborans nullo timore anxiatur.
</vers>
    <vers num="17"> Privavit enim eam Deus sapientia
nec dedit illi intellegentiam.
</vers>
    <vers num="18"> Cum tempus fuerit, in altum alas
erigit,
deridet equum et ascensorem eius.
</vers>
    <vers num="19"> Numquid præbebis equo
fortitudinem
aut circumdabis collo eius iubam?
</vers>
    <vers num="20"> Numquid suscitabis eum quasi
locustas?
Gloria hinnitus eius terror;
</vers>
    <vers num="21"> vallem ungula fodit, exsultat
audacter,
in occursum pergit armatis.
</vers>
    <vers num="22"> Contemnit pavorem nec territur
neque cedit gladio.
</vers>
    <vers num="23"> Super ipsum sonabit pharetra,
micat hasta et acinaces.
</vers>
    <vers num="24"> Fervens et fremens sorbet terram
nec consistet, cum tubæ sonaverit clangor.
</vers>
    <vers num="25"> Ubi audierit bucinam, dicit:
“Uah!”.
Procul odoratur bellum,
exhortationem ducum et ululatum exercitus.
</vers>
    <vers num="26"> Numquid per sapientiam tuam
plumescit accipiter,
expandens alas suas ad austrum?
</vers>
    <vers num="27"> Numquid ad præceptum tuum
elevabitur aquila
et in arduis ponet nidum suum?
</vers>
    <vers num="28"> In petris manet
et in præruptis silicibus commoratur
atque in culmine et arce.
</vers>
    <vers num="29"> Inde contemplatur escam,
et de longe oculi eius prospiciunt.
</vers>
    <vers num="30"> Pulli eius lambent sanguinem;
et, ubicumque cadaver fuerit, statim adest ».</vers>
  </cap>
  <subtitulum>Capitulum 40</subtitulum>
  <cap num="40">
    <vers num="1"> Et respondens Dominus locutus est
ad Iob:
</vers>
    <vers num="2"> « Numquid contendit cum
Omnipotente reprehensor?
Qui arguit Deum, debet respondere ad ea ».
</vers>
    <vers num="3"> Respondens autem Iob Domino
dixit:
</vers>
    <vers num="4"> « Ecce leviter locutus
sum, quid respondebo tibi?
Manum meam ponam super os meum.
</vers>
    <vers num="5"> Unum locutus sum, quod non
repetam,
et alterum, quibus ultra non addam ».
</vers>
    <vers num="6"> Respondens autem Dominus Iob de
turbine dixit:
</vers>
    <vers num="7"> « Accinge sicut vir lumbos
tuos;
interrogabo te, et edoce me.
</vers>
    <vers num="8"> Numquid irritum facies iudicium
meum
et condemnabis me, ut tu iustificeris?
</vers>
    <vers num="9"> Et si habes brachium sicut Deus
et si voce simili tonas?
</vers>
    <vers num="10"> Circumda tibi decorem et
sublimitatem;
gloria et decore induere.
</vers>
    <vers num="11"> Effunde vehementiam furoris tui
et respiciens omnem arrogantem humilia.
</vers>
    <vers num="12"> Respice cunctos superbos et confunde
eos
et contere impios in loco suo.
</vers>
    <vers num="13"> Absconde eos in pulvere simul
et facies eorum claude in fovea;
</vers>
    <vers num="14"> et ego confitebor
quod salvare te possit dextera tua.
</vers>
    <vers num="15"> Ecce Behemoth, quem feci tecum;
fenum quasi bos comedit.
</vers>
    <vers num="16"> Fortitudo eius in lumbis eius,
et virtus illius in umbilico ventris eius.
</vers>
    <vers num="17"> Stringit caudam suam quasi
cedrum,
nervi femorum eius perplexi sunt.
</vers>
    <vers num="18"> Ossa eius velut fistulæ æris,
cartilago illius quasi laminæ ferreæ.
</vers>
    <vers num="19"> Ipse est principium viarum Dei;
qui fecit eum, applicabit gladium eius.
</vers>
    <vers num="20"> Huic montes tributum ferunt,
omnes bestiæ agri ludunt ibi.
</vers>
    <vers num="21"> Sub lotis silvestribus dormit,
in secreto calami et in locis umentibus;
</vers>
    <vers num="22"> loti silvestres umbra eum
protegunt,
circumdant eum salices torrentis.
</vers>
    <vers num="23"> Si fluvius intumescat, non
tremit;
securus est, si prorumpat fluctus ad os eius.
</vers>
    <vers num="24"> In oculis eius quis capiet eum
et in sudibus perforabit nares eius?
</vers>
    <vers num="25"> An extrahere poteris Leviathan
hamo
et fune ligabis linguam eius?
</vers>
    <vers num="26"> Numquid pones iuncum in naribus
eius
aut spina perforabis maxillam eius?
</vers>
    <vers num="27"> Numquid multiplicabit ad te
preces
aut loquetur tibi mollia?
</vers>
    <vers num="28"> Numquid feriet tecum pactum,
et accipies eum servum sempiternum?
</vers>
    <vers num="29"> Numquid illudes ei quasi avi
aut ligabis eum pro puellis tuis?
</vers>
    <vers num="30"> Speculabuntur super eum socii,
divident illum negotiatores?
</vers>
    <vers num="31"> Numquid implebis telis pellem
eius
et iaculo hamato piscium caput illius?
</vers>
    <vers num="32"> Pone super eum manum tuam;
memento belli nec ultra addas.</vers>
  </cap>
  <subtitulum>Capitulum 41</subtitulum>
  <cap num="41">
    <vers num="1"> Ecce spes eius frustrabitur
eum,
et aspectu eius præcipitabitur.
</vers>
    <vers num="2"> Nemo tam audax, ut suscitet eum.
Quis enim resistere potest vultui eius?
</vers>
    <vers num="3"> Quis eum aggressus est et salvus
fuit?
Sub omni cælo quisnam?
</vers>
    <vers num="4"> Non tacebo super membra eius
et eloquar robur et gratiam struis.
</vers>
    <vers num="5"> Quis revelabit faciem indumenti
eius,
et duplicia mandibulæ eius quis intrabit?
</vers>
    <vers num="6"> Portas vultus eius quis aperiet?
Per gyrum dentium eius formido.
</vers>
    <vers num="7"> Corpus illius quasi scuta
fusilia,
compactum sigillo siliceo:
</vers>
    <vers num="8"> unum uni coniungitur,
et ne spiraculum quidem incedit per ea;
</vers>
    <vers num="9"> unum alteri adhæret,
et tenentes se nequaquam separantur.
</vers>
    <vers num="10"> Sternutatio eius favillæ ignis,
et oculi eius ut palpebræ diluculi.
</vers>
    <vers num="11"> De ore eius lampades procedunt,
sicut scintillæ ignis emittuntur.
</vers>
    <vers num="12"> De naribus eius procedit fumus,
sicut ollæ succensæ atque ferventis.
</vers>
    <vers num="13"> Halitus eius prunas ardere
facit,
et flamma de ore eius egreditur.
</vers>
    <vers num="14"> In collo eius morabitur
fortitudo,
et faciem eius præcedit angor.
</vers>
    <vers num="15"> Palearia eius cohærentia sibi
compressa non moventur.
</vers>
    <vers num="16"> Cor eius induratur tamquam lapis
et duratur quasi mola inferior.
</vers>
    <vers num="17"> Cum surrexerit, tremunt fortes
et ab undis retrorsum convertuntur.
</vers>
    <vers num="18"> Qui impegerit in eum, gladius eius
non stabit
nec hasta neque pilum neque thorax;
</vers>
    <vers num="19"> reputat enim quasi paleas ferrum
et quasi lignum putridum æs.
</vers>
    <vers num="20"> Non fugat eum vir sagittarius,
in stipulam versi sunt ei lapides fundæ.
</vers>
    <vers num="21"> Quasi stipulam æstimat fustem
et deridet vibrantem acinacem.
</vers>
    <vers num="22"> Sub ipso acumina testæ,
et sternit tribula super lutum.
</vers>
    <vers num="23"> Fervescere facit quasi ollam
profundum
et mare ponit quasi vas unguentarium.
</vers>
    <vers num="24"> Post se illuminat semitam,
æstimatur abyssus quasi canescens.
</vers>
    <vers num="25"> Non est super terram potestas, quæ
comparetur ei,
qui factus est, ut nullum timeret.
</vers>
    <vers num="26"> Omne sublime videt:
ipse est rex super universos filios superbiæ ».</vers>
  </cap>
  <subtitulum>Capitulum 42</subtitulum>
  <cap num="42">
    <vers num="1"> Respondens autem Iob Domino
dixit:
</vers>
    <vers num="2"> « Scio quia omnia
potes,
et nulla te latet cogitatio.
</vers>
    <vers num="3"> Quis est iste, qui celat
consilium
absque scientia?
Ideo insipienter locutus sum
et mirabilia, quæ excederent scientiam meam.
</vers>
    <vers num="4"> Audi, et ego loquar;
interrogabo te, et responde mihi.
</vers>
    <vers num="5"> Auditu auris audivi te;
nunc autem oculus meus videt te.
</vers>
    <vers num="6"> Idcirco ipse me reprehendo
et ago pænitentiam in favilla et cinere ».
</vers>
    <vers num="7"> Postquam autem locutus est Dominus
verba hæc ad Iob, dixit ad Eliphaz Themanitem: « Iratus
est furor meus in te et in duos amicos tuos, quoniam non estis
locuti coram me rectum sicut servus meus Iob.
</vers>
    <vers num="8"> Sumite ergo vobis septem tauros et
septem arietes et ite ad servum meum Iob et offerte holocaustum pro
vobis; Iob autem servus meus orabit pro vobis. Faciem eius
suscipiam, ut non vobis imputetur stultitia; neque enim locuti
estis ad me recta sicut servus meus Iob ».
</vers>
    <vers num="9"> Abierunt ergo Eliphaz Themanites et
Baldad Suhites et Sophar Naamathites et fecerunt, sicut locutus
fuerat Dominus ad eos, et suscepit Dominus faciem Iob.
</vers>
    <vers num="10"> Dominus vertit sortem Iob, cum
oraret ille pro amicis suis; et addidit Dominus omnia, quæcumque
fuerant Iob, duplicia.
</vers>
    <vers num="11"> Venerunt autem ad eum omnes fratres
sui et universæ sorores suæ et cuncti, qui noverant eum prius; et
comederunt cum eo panem in domo eius et moverunt super eum caput et
consolati sunt eum super omni malo, quod intulerat Dominus super
eum; et dederunt ei unusquisque argenteum unum et inaurem auream
unam.
</vers>
    <vers num="12"> Dominus autem benedixit novissimis
Iob magis quam principio eius; et facta sunt ei quattuordecim milia
ovium et sex milia camelorum et mille iuga boum et mille
asinæ.
</vers>
    <vers num="13"> Et fuerunt ei septem filii et tres
filiæ;
</vers>
    <vers num="14"> et vocavit nomen unius Columbam et
nomen secundæ Cassiam et nomen tertiæ Cornustibii.
</vers>
    <vers num="15"> Non sunt autem inventæ mulieres
speciosæ sicut filiæ Iob in universa terra; deditque eis pater
suus hereditatem inter fratres earum.
</vers>
    <vers num="16"> Vixit autem Iob post hæc centum
quadraginta annis et vidit filios suos et filios filiorum suorum
usque ad quartam generationem; et mortuus est senex et plenus
dierum.</vers>
  </cap>
</romanliturgy>
